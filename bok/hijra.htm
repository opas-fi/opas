<!DOCTYPE html>
<html lang="fi">
<head>
  <meta name="generator" content="HTML Tidy for HTML5 for Windows version 5.6.0">
  <meta charset="utf-8">
  <meta name="viewport" content="width=device-width, initial-scale=1, shrink-to-fit=no">
  <meta name="description" content="">
  <meta name="author" content="">
  <title>Kehityslinjoja   Medinassa</title><!-- Bootstrap core CSS -->
  <link href="vendor/bootstrap/css/bootstrap.min.css" rel="stylesheet" media="screen">
  <!-- Custom styles for this template -->
  <link href="css/bok.css" rel="stylesheet" media="screen">
  <link href="css/w3-theme-indigo.css" rel="stylesheet" media="screen">
  <link href="css/bok-print.css" rel="stylesheet" media="print">
</head>
<body>
<div class="container">
<h1 class="mt-4 mb-3 w3-text-theme" id="header">Kehityslinjoja   Medinassa</h1>

   <div class="Section1">
  
  <p>Paras opas siihen, mitä tuona vilkkaana kautena tapahtui muslimiyhteissä, on Koraani itse.</p>
  
  
  <p><span class="c2">Koraanin kertomaa</span></p>
  
  <p>Yathribilaisten keskuudessa ilmeni tarve ymmärtää Muhammed (R.H.) ilmiönä: ei vain
  siirtolaisena, jolla yhtäkkiä oli suuri auktoriteetti, vaan myös jumalallisesti johdatettuna
  Profeettana, jonka hänen oma kansansa oli hylännyt ja karkottanut ja melkein murhannut. Profeetan
  yathribilaisten elämään aiheuttamat muutokset olivat vallankumoukselliset ja epäilemättä pysyvät.
  Hänen läsnäolonsa ja hänen julistamansa sanoma nostattivat ansarien moraalista tietoisuutta ja
  todistivat heillä olevan kykyä uhrautua - heidän anteliaisuutensa ja vapaamielisyytensä
  varattomia ja kodittomia siirtolaisia kohtaan oli ihmisen jalomielisyyden harvinainen voitonhetki
  alhaisista vaistoista ja intohimoista. Koraani kuvaa tätä hengellistä voittoa:</p>
  
  
  <p><i class="c3">(Saalis on) niitä köyhiä pakolaisia varten, joiden oli pakko luopua asunnoistaan
  ja omaisuudestaan sen vuoksi, että toivovat Jumalan armoa ja suosiota ja auttavat Jumalaa ja
  hänen lähettilästään. Nämä ovat totuutta noudattavia. Ne, jotka ennen heitä omistivat asunnon
  (Medinassa) ja uskonnon, osoittavat rakkautta heidän luoksensa paenneille eivätkä sydämissään
  tunne halua siihen, minkä nuo ovat saaneet, ja he pitäisivät heitä suuremmassa arvossa kuin
  itseään, vaikkakin heidän keskuudessaan vallitsisi kurjuus. Ne, jotka säilyvät omalta
  ahneudeltaan, ovat onnellisia.</i></p>
  <p><i class="c3">(Kor. 59:8-9.)</i></p>
  
  <p>Vain ansarit pystyivät auttamaan muhajireita hankkimaan asunnot ja elannon. Nuo kaksi ryhmää
  muodostivat yhden yhteisön, jota yhdisti yhteinen islamin päämäärä. Aikansa heidän yhteistyönsä
  kohde ja symboli oli Profeetan moskeijan ja hänen perheensä asuntojen rakentaminen. Myös lyhyen
  oleskelunsa aikana Qubaassa Profeetta oli rakentanut moskeijan ansarien ja muhajirien
  avustuksella. Tuota moskeijaa ylistetään Koraanissa <i>(Kor. 9:109)</i>. Qubaan moskeijassa
  suoritetusta rukouksesta sanotaan "ihmiset, jotka puhdistautuvat, ja Jumala rakastaa
  puhdistautuneita".</p>
  
  
  <p>Yleiset juhlatilaisuudet vahvistivat ryhmien välisiä siteitä. Näihin kuuluivat monet tärkeät
  häät mukaan lukien Profeetan (Aishan kanssa) sekä Abdel Rahman ibn Awfin ja Umarin häät, vain
  muutamia mainitaksemme. Zubayr ibn al-Awwam juhli esikoisensa syntymää - lapsi oli ensimmäinen
  Medinassa siirtolaisvanhemmille syntynyt. Juhlia varjosti kuitenkin monien muhajireiden
  sairastuminen kuumetautiin. Muiden muassa Abu Bakr, Bilal ja Amir ibn Fuhayra sairastuivat.
  Sitten kaksi merkittävää ansaria kuoli odottamatta. Nämä olivat Asaad ibn Zurara, joka oli
  suuresti vaikuttanut siihen, että Medinasta tuli turvallinen paikka Profeetalle ja Mekan
  muslimeille, sekä Kulthum ibn al-Hidm, Profeetan isäntä Qubaassa. Munafiqit alkoivat levittää
  huhua, jonka mukaan Profeetan saapuminen oli huono enne. Tämä saattoi olla munafiqien
  propagandasodan alkua. Zubayr ibn al-Awwamin ja Asmaan lapsen syntymään asti oli jopa huhuttu,
  että juutalaiset olisivat noituneet muslimit hedelmättömiksi. Koraani ei mainitse näitä
  tapauksia, mutta Profeetan elämäkerroissa ja niistä kerrotaan niin paljon, että niitä ei voi
  jättää huomiotta.</p>
  
  <p><span class="c4">Rukouksen ja rukouskutsun säännöt</span></p>
  
  <p>Rukouksen suunta, <i class="c3">Qibla</i>, vaihdettiin Jerusalemista Mekkaan, ja se kiristi
  muslimien ja juutalaisten välejä entisestäänkin. Toisaalta se myös lopetti juutalaisten puheet,
  että muslimit vain jäljittelivät. Muutos helpotti erottamaan islamin juutalaisuudesta ja
  kristinuskosta, vaikka monoteistisena uskontona olikin niille sukua. Ennen hijraa rukoushetkiä
  oli ollut päivittäin vain kaksi, aamulla ja illalla. Hijran jälkeen alettiin rukoushetkiä pitää
  myös aamupäivällä, keskipäivällä ja myöhään illalla. Keskimmäisen rukouksen merkitystä alettiin
  korostaa. Muslimioikeusoppineiden yleinen mielipide on, että keskimmäisellä rukouksella
  tarkoitetaan keskipäivän rukousta.</p>
  
  <p>Perimätiedon mukaan Profeetta mietti tehokasta tapaa kutsua ihmiset viiteen päivittäiseen
  rukoukseen, jotka nyt pidettiin moskeijassa. Ensin hän ajatteli juutalaisten torvea tai
  trumpettia, mutta ei pitänyt niitä sopivina. Sitten hän ajatteli käyttää kelloa kristittyjen
  tapaan, mutta sekään ajatus ei tuntunut hyvältä. Niinpä hän jatkoi jonkin aikaa siihen asti
  käyttämäänsä tapaa: hän lähetti miehen kadulle huutamaan suureen ääneen <i class="c3">"al-salat
  al-jaami'a"</i> ('yhteiseen rukoukseen'). Sitten eräänä päivänä Abdullah ibn Zayd kertoi
  Profeetalle oudosta unestaan, jossa oli nähnyt vihreäpukuisen miehen kantamassa kelloa. Mies oli
  kysynyt Ibn Zaydilta, mitä tekisi kellolla, ja Ibn Zayd oli vastannut, että hän käyttäisi sitä
  kutsumaan ihmisiä yhteisiin rukouksiin. Vihreäpukuinen mies ehdotti rukouskutsulle seuraavaa
  muotoa, joka on käytössä edelleenkin:</p>
  
  
  <p><span class="c5">Jumala on suurin</span></p>
  <p><span class="c5">Jumala on suurin</span></p>
  <p><span class="c5">Todistan, että on vain yksi Jumala</span></p>
  <p><span class="c5">Todistan, että Muhammed on Jumalan lähettiläs</span></p>
  
  <p>Profeetta (R.H.) uskoi, että uni oli merkki, ja niin rukouskutsu, <i class="c3">adhan</i>, sai
  nykyisen muotonsa, ja kutsujana oli Bilal kuten Ibn Zayd oli unessaan nähnyt.</p>
  
  <p>Koraanissa kerrotaan joistakin näistä tapahtumista. Esimerkiksi qiblan muuttaminen aiheutti
  lisää kiistoja muslimien ja juutalaisten välille, jotka tuomitsivat sen. Koraani kertoo, että
  Profeetta oli kauan miettinyt vaihtoehtoista <i class="c3">Qiblaa,</i> mutta odotti jumalallista
  ohjausta: Usein näemme, miten kasvosi kääntyvät sinne tänne taivaalla, ja niin määräämme sinulle
  <i class="c3">Qiblan</i>, joka sinua miellyttää. Käännä siis kasvosi rauhoitettua temppeliä
  kohti! Missä olettekin, kääntäkää kasvonne sitä kohti; sillä totisesti ne, joille on annettu
  Kirja, tietävät, että se on heidän Herraltaan tullut totuus; eikä Jumala ole välinpitämätön
  siitä, mitä te teette. <i>(Kor 2:139.)</i></p>
  
  <p>Juutalaisten kysymyksiin vaihdoksen syistä Koraani vastaa, että Jumalalle kuuluu itä ja länsi
  ja Hän on vapaa ohjaamaan heidän rukouksian miten haluaa:</p>
  
  <p>Tyhmät ihmiset tulevat sanomaan: <i class="c3">"Mikä on kääntänyt heidät pois heidän
  qiblastaan (rukoussuunnastaan), jota he ennen noudattivat?" Sano: "Jumalan on itä ja länsi, hän
  johdattaa kenet hän tahtoo oikealle tielle. (Kor. 2:136.)</i></p>
  
  <p>Käsky paastota Ramadan-kuun aikana annettiin seuraavasti:</p>
  
  
  <p><i class="c3">Oi te, jotka uskotte, teille on määrätty paasto, niinkuin oli määrätty niille,
  jotka olivat ennen teitä, että kukaties pelkäisitte Jumalaa. (Kor. 2:179.)</i></p>
  
  <p>Saapuessaan Medinaan Profeetta sai todeta juutalaisten paasoavan Ashuran päivänä. Ibn Kathirin
  mukaan Profeetta, joka kuuli juutalaisilta, että tuona päivänä Jumala vapautti Mooseksen
  vihollisiltaan, antoi ohjeen muslimeille paastota samana päivänä sanoen, että muslimit arvostiva
  Moosesta enemmän kuin juutalaiset.</p>
  
  <p>Ashuran päivään koskeva tieto mainitaan sekä Bukharin että Muslimin perimätiedossa. Paasto
  Ramadan-kuussa ja qiblan muuttaminen kuvataan molemmat tapahtuneiksi toisena vuonna hijran
  jälkeen, mutta ennen Badrin taistelua. Ibn Kathirin mukaan qiblan muuttaminen tapahtui
  Shaaban-kuussa noin puolitoista vuotta hijran jälkeen. Hänen mukaansa todennäköisesti myös
  Ramadan-paasto määrättiin Shaaban-kuussa samana vuonna. Myös zakat määrättiin samoihin
  aikoihin.</p>
  
  
  <p><span class="c2">Koraani saa umman liikkeelle</span></p>
  
  <p>Koraani vaikutti voimakkaasti medinalaisten elämään Badrin taistelua edeltävänä aikana. Sen
  vaikutus ei ulottunut vain heidän sisäiseen ja ulkoiseen elämäänsä ja muovannut uudelleen heidän
  yhteiskuntansa, vaan se myös loi sen moraalisen ja hengellisen voiman, joka oli muuttava
  maailman. Tuon moraalinen voima oli aluksi ymmärretävästi suunnattu pysäyttämään Qurayshien
  hyökkäykset ja uskonnollinen sorto. Koraani käsittelee huolellisesti kaikkia tapauksia, joihin
  liittyy aseellinen konflikti.</p>
  
  <p>Koraani toisti hiljattain annetun luvan taistella itsepuolustukseksi. Uskonnollinen sorto
  (fitna) mainittiin pahemmaksi kuin tappo; taistelu sitä vastaan ja uskonvapauden turvaaminen oli
  ensisijainen tehtävä. Mekan haramille oli annettava sille kuuluva arvo, eikä Qurayshien tapaa
  häpäistä se tullut sallia. Tarpeen tullen haramin pyhyys ja pyhät arabialaiset kuukaudet, joiden
  aikana esi-islamilaisen tavan mukaan suoritettiin pyhiinvaellus Kaabaan, eivät saaneet olla
  esteenä taistelussa Qurayshien tyranniaa vastaan. Taistelu pahaa vastaan oli välttämätöntä. Jos
  muslimit eivät vastusta pahaa, uskonto tuhoutuu.</p>
  
  <p>Seuraavassa joitakin Koraanin suurissa mainittuja tärkeitä kohtia, joissa oikeutetaan
  aseellinen taistelu.</p>
  
  <p>Ensimmäinen lupa taistellla, joka annetaan Pyhiinvaelluksen suurassa, painottaa taistelun
  syitä ja päämääriä. Taistella saa a) muslimeihin uskonnollisista syistä kohdistuvaa sortoa ja
  kodeista karkoittamista vastaan ja b) Jumalan huoneiden tuhoamisen estämiseksi, olivatpa ne
  sitten synagoogia, kirkkoja tai moskeijoita. <i>(Kor. 22:40-42.)</i></p>
  
  <p>On kiintoisaa, että jakeet 41 ja 42 painottavat, että taistelu polyteismia vastaan on
  ehdottoman olennaista uskonnollisten rakennusten säilyttämiseksi.</p>
  
  <p>Samat jakeet myös ennustavat, että oikeamieliset voimat tulevat olemaan voittoisia, ne myös
  perustavat salatin, zakatin ja muokkaavat ja jarjestävät kaikki asiat, jotka littyvät ihmisten
  aineelliseen ja hengelliseen hyvinvontiin.</p>
  
  <p>Hiehon suurassa <i>(Kor. 2:186-189)</i> taistelukäskyyn annetaan tärkeitä näkökohtia:</p>
  <p>a) Vaikka taistelu on mainituissa olosuhteissa sallittu, muslimit eivät saa rikkoa lakia.
  Jumala ei pidä lainrikkojista.</p>
  
  <p>b) Muslimit eivät saa aloittaa taistelua haramin, Mekan Pyhän Moskeijan, alueella, paitsi jos
  polyteistit käyttävät tätä kieltoa hyväkseen yrittääkseen surmata muslimin.</p>
  
  <p>c) Juuri tässä jakeessa sanotaan, että uskonnollinen sorto on pahempi kuin tappo ja mainitaan
  tavoitteeksi uskonvapauden saaminen kaikille monoteistisille uskovaisille, "kunnes kaikista
  uskonnoista tulee Jumalan uskontoja".</p>
  
  <p>Muhammedin suurassa 18-19) todetaan, että on joukko heikkosydämisiä uskovaisia, jotka
  epäröivät taistelukäskyn kuultuaa (Kor. 47:n. Koraani ei vain tuo esille heidän epäröintiään ja
  heikkouttaan, vaan yrittää opettaa ja rohkaista heitä:</p>
  
  <p>Ne, jotka uskovat, sanovat: "miksi ei mitään suuraa ole lähetetty alas?" Mutta kun jokin
  selkeä suura lähetetään alas ja siinä puhutaan taistelusta, näet niiden, joiden sydämissä on
  sairaus, katsovan puoleesi sen katseella, jonka valtaa kuoleman väsymys. -- <i>(Kor.
  47:22.)</i></p>
  
  <p>Muissa Koraanin jakeissa mainitaan, miten tärkeää on muslimien osallistuminen sodan
  vaatimuksiin myös aineellisesti. Muslimeille neuvotaan, että käsky ryhtyä sotaan sellaisia
  sortovoimia vastaan, jotka pyrkivät sammuttamaan Jumalan valon, on tarkoitettu koetukseksi
  heille. Ne, jotka läpäisevät koetuksen, tullaan tuntemaan rehellisinä ja vahvoina; ne, jotka
  epäonnistuvat asettavat rehellisyytensä ja määrätietoisuutensa kyseenalaisiksi. Koraanin mukaan
  Jumala on kykenevä murskaamaan sortovoimat itsekin, mutta on määrännyt, että muslimien on
  taisteltava niitä vastaan.</p>
  
  <p>On muita samaan aikakauteen kuuluvia suuria, jotka tuovat esille Medinan munafiqien ja
  juutalaisten keskuudessa esiintyvän vastustuksen. Näitä jakeita käsitellään edempänä.</p>
  
  <p>Profeetan ensimmäinen yhteenotto juutalaisten kanssa</p>
  
  <p>Tärkeimmät lähteet mainitsevat Abdullah ibn Salamin, Medinan juutalaisten johtavan rabbin,
  kääntymisen. Profeetan kohtaaminen Ibn Salamin kanssa oli ehkä hänen ensimmäinen kokemuksensa
  kaupungin juutalaisista. Ibn Hishamin mukaan Abdullah ibn Salam oli kerännyt riittävästi tietoa
  Muhammedista (R.H.) tunnistaakseen hänet oikeaksi arabialaiseksi Profeetaksi, josta kerrotaan
  juutalaisissa kirjoituksissa. Ibn Salam ei kuitenkaan paljastanut tietoaan kenellekään. Kuultuaan
  Profeetan saapuneen Qubaahan hän riensi tapaamaan tätä. Ensi katse riitti vakuuttamaan hänet
  Profeetan hyvistä aikeista, ja kun profeetta myöhemmin oli asettunut taloksi Abu Ayyub al-Ansarin
  luokse, Ibn Salam vieraili hänen luonaan.</p>
  
  <p>Sekä Ibn Hisham että Ibn Kathir kertovat tuosta tapaamisesta. Ibn Hisham toteaa, että
  Abdullahista tuli muslimi ensimmäisen kohtaamisen jälkeen Qubaassa, mutta että hän piti
  kääntymisensä salassa. Tullessaan tapaamaan Profeettaa uudelleen Abu Ayyubin taloon hän sanoi:
  "(Medinan) juutalaiset ovat valehtelijoita, joten piilota minut yhteen huoneistasi ja kysy heiltä
  minusta, ennen kuin ilmoitat heille kääntymykseni." Ibn Hisamin mukaan Profeetta teki, kuten
  Abullah oli pyytänyt. Juutalaisten sitten istuessa hänen luonaan Profeetta kysyi heilta,
  millainen mies Abdullah ibn Salam oli. He vastasivat tämän olevan heidän johtajansa ja heidän
  johtajansa poika ja yksi johtavista rabbeista. Silloin Abdullah astui esiin ja ilmoitti
  ottaneensa vastaan islamin ja pyysi heitä tekemään samoin sanoen, että Muhammed (R.H.) oli
  Profeetta, joka mainitaan heidän kirjoituksissaan. Juutalaiset unohtivat hetkessä, miten suuresti
  olivat vielä vähän aiemmin arvostaneet häntä ja sanoivat häntä valehtelijaksija solvasivat häntä.
  Näin Ibn Salam teki Profeetalle selväksi Medinan juutalaisten asenteen. Tämä tapaus (vaikka ehkä
  tosikin) ei kuitenkaan näytä estäneen Profeettaa yrittämästä sinnikkäästi voittaa juutalaisten
  tuki Medinaan perustamalleen yhteisölle. Jos siihen sopimukseen, jonka Profeetta sai solmittua
  juutalaisten kanssa, on uskominen, hän onnistui saamaan aikaan yhteistyötä ja hyvää tahtoa.
  Sopimus on perusta, jolle Profeetan yhteisö Medinassa rakennettiin. Itseasiassa se sisälsi
  eräänlaisen paikallishallintomallin, jonka mukaan juutalaiset säilyttivät vallan suurimmassa
  osassa omia siäisiä asioitaan ja Profeetalla oli valta ulko- ja puolustusasioissa. On
  epätodennäköistä, että Profeetta olisi saanut sopimuksen aikaan ilman huomattavaa kampanjointia
  juutalaisten luottamuksen saavuttamiseksi.</p>
  
  <p>Ibn Kathir antaa kaksi versiota Abdullah ibn Salamin kääntymisestä. Ensimmäinen muistuttaa Ibn
  Hishamin versiota. Toinen sen sijaan mainitsee Ibn Salamin kysyneen Profeetalta kolmesta asiasta:
  a) tuomiopäivän lähestymisen merkeistä, b) ensimmäisestä ruoasta, jota annettaisiin paratiisiin
  pääsijöille ja c) jälkeläisen sukupuolesta. Ibn Kathirin mukaan Profeetta tiesi oikeat
  vastaukset, koska sai ne arkkienkeli Gabrielilta. Abdullah vakuuttui siitä, että hän oli oikea
  Profeetta, joka mainitaan juutalaisissa kirjoituksissa.</p>
  
  
  <p><span class="c1">7. Medinan munafiqit</span></p>
  
  <p>Johdanto</p>
  
  <p>Mikä on munafiq?</p>
  
  <p>Munafiqeja ei mainita olevan Mekan aikakaudella. Ilmiö alkoi Medinassa, kun islamin voitto oli
  tullut ilmeiseksi sekä vihollisille että ystäville. Koraani ja muslimit käyttävät termiä munafiq
  eräistä tärkeimmistä vastustajistaan. Sanaa ei ollut olemassa esi-islamilaisen ajan puhekielessä.
  Munafiq on ihminen, joka epäröi kahden vastakkaisen ryhmän välillä ja on kuuluvinaan yhteen
  niistä, vaikka todellisuudessa kuuluukin toiseen. Tyypillistä on, että hän tekee näin
  hyötymistarkoituksessa ja on aina kuuluvinaan siihen ryhmään, joka on vahvempi. Kirjaimellisesti
  munafiq on ihminen, joka lakkaamatta vaihtaa leiriä, niin että häneen on vaikea päästä
  käsiksi.</p>
  
  <p>Mekassa tekopyhyydelle ei ollut tarvetta. Islam oli heikko ja sorrettu. Islamin
  tunnustamisesta koitui aimo annos kärsimystä ja uhrauksia, joten vain aidot ihmiset rohkenivat
  kutsua itseään muslimeiksi. Toisaalta uskon hylkäämisestä ei koitunut kielteisiä seuraamuksia:
  Qurayshit olivat mielissään ja muslimit liian heikkoja tuomitakseen. Medinassa tilanne oli
  toinen. Muslimi ratsasti voittoisalla ratsulla. Joka ei tunnustautunut muslimiksi jäi
  yhteiskunnan ulkopuolelle. Koska islamin mukaan uskonnossa ei ole pakkoa, ajatus ei-muslimien
  sortamisesta ei edes herännyt. Miksi tekopyhiä, munafiqeja, sitten oli? He olivat ihmisiä, joiden
  luonne oli syntyjään heikko ja jotka olivat kyvyttömiä ottamaan kantaa. Munafiq oli tosiasiassa
  Profeetan vastapuolella, vaistomaisesti ja omien etujensa vuoksi, mutta hän oli liian heikko
  paljastaakseen todellisen kantaansa ja todellisia tarkoitusperiään. Hän oli siis ihminen, joka
  teeskenteli olevansa muslimi ja Profeetan uskollinen seuraaja, vaikka oli todellisuudessa kaukana
  siitä.</p>
  
  <p><span class="c4">Keitä munafiqit olivat?</span></p>
  
  <p>Profeetan elämäkerran lähteet kirjaavat yksimielisesti Medinan juutalaiset ja kaksi
  merkittävää yathribilaista nifaqin lietsojiksi Medinassa. Juutalaiset, jotka olivat alunperin
  ystävällisissä väleissä Profeetan kanssa, ymmärsivät pian, että heidän tavoitteensa erosivat
  Medinan muslimien tavoitteista. Profeetan vallan kasvu kaupungissa uhkasi juutalaisten
  kaupallisia ja poliittisia etuja.</p>
  
  <p>Yksi strategioista oli ruokkia kielteisiä tunteita yathribilaisten keskuudessa ja rohkaista
  heitä oppositioon muslimivaltaa vastaan. Juutalaiset löysivät kaksi halukasta avustajaa. Toinen
  oli minafiqien kiistämätön johtaja Abdullah ibn Ubayy ibn Salul ja toinen Abu Amir ibn Abd Amir
  al-Sayfi. Edellinen kuului Khazraj-heimoon, mutta oli arvostettu myös Aws-heimon keskuudessa.
  Jälkimmäinen kuului Aws-heimoon. Historiallisten lähteiden mukaan aina Profeetan saapumiseen asti
  ei yksikään juutalainen tai Aws-heimolainen ollut Medinassa yhtä arvostettu kuin Abdullah ibn
  Ubayy ibn Salul. Itse asiassa hänen kruunaamistaan kaupungin kuninkaaksi suunniteltiin yhteisellä
  sopimuksella. Jopa jalokivin koristettava kruunu oli tekeillä. Hän turhautumisensa oli siis
  varsin ymmärrettävää.</p>
  
  <p>Ibn al-Sayfi vaikutti enimmäkseen Aws-heimon keskuudessa. Kun Ibn Ubayy tavoitteli maallista
  valtaa Yathribissa, Ibn al-Sayfi tavoitteli pikemminkin henkistä auktoriteettia, minkä vuoksi
  häntä kutsuttiin nimellä al-rahib ('munkki'). Hän väitti kuuluvansa Profeetta Aabrahamin
  uskontoon. Kuultuaan Profeetan tulosta Medinaan hän meni tämän luokse kysymään, mitä uskontoa
  tulija seurasi. Kuultuaan, että kysymyksessä oli Aabrahamin uskonto, al-Sayfi raivostui ja sanoi,
  että hän, al-Sayfi, oli ainoa oikea Aabrahamin seuraaja. Profeetan vastalauseeseen al-Sayfi
  sanoi, että se, joka heistä kahdesta valehteli, kuolisi yksin ja hylättynä muukalaisena
  kaukaisessa maassa. Profeetta sanoi haasteelle aamenen. Vähän myöhemmin al-Sayfi lähti
  odottamatta viidentoista tai viidenkymmenen (tarinasta on kaksi versiota) Aws-heimoon kuuluvan
  kannattajansa kanssa ja asettui Mekkaan. Profeetta kehotti ihmisiä kutsumaan häntä al-rahib
  ('munkki') -nimen sijasta nimellä fasiq ('lainrikkoja'). Kun Profeetta myöhemmin valloitti Mekan,
  al-Sayfi pakeni yksin Syyriaan, jossa hän kuoli murtuneena ja eristettynä.</p>
  
  <p>Munafiqien kiistaton johtaja Abdullah ibn Ubayy ibn Salul puolestaan jäi Medinaan
  teeskennellen olevansa hyvä muslimi. Niinpä hän pysyy mukana kertomuksessamme vielä jonkin aikaa
  tapahtumien keskipisteessä, aina siellä missä ilmenee tekopyhää ilkityötä Profeettaa tai
  muslimeja vastaan.</p>
  
  <p>Lähteet ovat erimielisiä munafiqien lukumäärästä. Ahmad ibn Hanbal antaa Musnadissaan
  lukumäärän neljäkymmentä kaksi tai neljäkymmentä kolme. Suurempi luku olisi kuitenkin lähempänä
  totuutta: on muistettava, että Abdullah ibn Ubayy ibn Salul toi takaisin kolmasosan siitä
  muslimiarmeijasta, joka oli matkalla Uhudin taisteluun. Jos kaikki ne, jotka häntä seurasivat ja
  palasivat hänen mukanaan, olivat munafiqeja, heidän lukumääränsä on täytynyt olla lähellä kolmea
  sataa. Tosin tuossa luvussa ovat selvästikin mukana myös ne, jotka eivät olleet todella
  tekopyhiä, vaan muuten vain pelkureita, jotka pakenivat henkensä edestä. Ehkä hyväksyttävin
  versio on Ibn Abbasin, joka arvioi lukumääräksi jotakin sadan seitsemänkymmenen ja kolmensadan
  välillä.</p>
  
  <p>On sanottu, että Jumala, subhanahu wa-ta'ala, oli ilmoittanut Profeetalleen kaikkien Medinan
  tekopyhien henkilöllisyyden. Profeetta paljasti tietonsa Abu Hudhayfa al-Yamanille ja pyysi tätä
  pitämään sen salassa, jota käskyä Abu Hudhayfa totteli ehdottomasti. Paljastus tehtiin erään
  Profeetalle ja Abu Hudhayfalle sattuneen tapauksen yhteydessä. Profeetan ollessa armeijansa
  kanssa paluumatkalla Tabukin taistelusta joukko munafiqeja yritti väijytystä korkealla paikalla,
  kun Profeetta oli joutunut eroon armeijastaan. Ammar ibn Yasir, tunnettu Profeetan Seuralainen,
  jonka jemeniläinen isä Yasir ja mekkalainen äiti Sumayya olivat islamin ensimmäiset marttyyrit,
  ajoi Profeetan kamelia al-Qaswaata ja Abu Hudhayfa kulki takana. Kun Abu Hudhayfa huomasi
  naamioitujen miesten lähestyvän, hän hyökkäsi heidän kimppuunsa yrittäen kiivaasti osua heidän
  kameleihinsa. Huomatessaan murhayrityksensä epäonnistuneen naamioituneet miehet ryntäsivät pakoon
  peläten, että lähellä oleva armeija huomaisi heidät. Profeetta ilahtui Abu Hudhayfan rohkeudesta
  ja paljasti hänelle munafiqien nimet. Myöhemmin, kun muslimeilta kiellettiin rukoilemasta
  kuolleiden munafiqien puolesta, he saattoivat katsoa mallia Abu Hudhayfasta aina
  kuolemantapauksen sattuessa: jos tämä rukoili, muutkin saattoivat rukoilla. Tämän tarinan kertoo
  yksityiskohtaisesti Abu Sualyman al-Dimashqi sellaisena, kuin sen on kertonut Imam Ahmad
  Musnadissaan.</p>
  
  <p>Kaksi lajia munafiqeja</p>
  
  <p>tunnettu lakimies Ibn Taimiyya, jota al-Safraaini siteeraa Musnad Ahmadissa, sanoo, että
  munafiqeja tulee olemaan aina tuomiopäivään saakka. Al-Safraaini siteeraa myös mm.
  al-Zamakhsharia munafiqeista puhuessaan. Hänen mukaansa munafiqeja on kahta lajia: 1) ne, jotka
  syyllistyvät nifaq kufriin eli epäuskoon johtavaan tekopyhyyteen ja 2) ne, jotka syyllistyvät
  vain nifaq 'amaliin eli tekojen tekopyhyyteen. Jälkimmäiseen ryhmään kuuluvat eivät ole
  epäuskoisia vaan epärehellisiä teoissaan. Jälkimmäistä ryhmää koskee tunnettu Profeetan (R.H.)
  hadith: Profeetta sanoi: "On neljä tuntomerkkiä; jolla on ne kaikki, on täydellinen munafiq ja
  jolla on yksi niistä, hänessä on jonkinverran tekopyhyyttä itsessään, kunnes hän pääsee eroon
  siitä: a) Hän pettää luottamuksen. b) Puhuessaan hän valehtelee. c) Hän ei pidä lupauksiaan. ja
  d) Riidellessään hän menee liiallisuuksiin." (Bukhari ja Muslim)</p>
  
  <p>Ibn Kathir kirjaa toisen hadithin, joka koskee ehkä ensimmäistä ryhmää komentoidessaan 63.
  suuraa: Ahmad ibn Hanbal sanoi, että Abu Hurayra sanoi, että Profeetta (R.H.) sanoi:</p>
  
  <p>Munafiqilla on tuntomerkkejä, joiden perusteella hänet voi tunnistaa:</p>
  <p>1. Heidän tervehdykesndä on kirous.</p>
  <p>2. Heidän ruokansa on saatu lakia rikkomalla.</p>
  <p>3. Heidän elämänsä on turvattu väärin keinoin (ghalul) ja vääryydellä.</p>
  <p>4. He lähestyvät moskeijoita vain harvoin.</p>
  <p>5. He osallistuvat rukoukseen vain aivan viimeisillä riveillä.</p>
  <p>6. He ovat julkeita ja karttavat muslimeja, jotka myös karttavat heitä.</p>
  <p>7. He nukkuvat kuin tukit öisin, mutta ovat kovaäänisiä päivisin.</p>
  
  
  <p><span class="c2">Merkittäviä munafiqeja</span></p>
  
  <p>Seuraava luettelo eräistä merkittävistä munafiqeista perustuu Ibn Hishamiin. Kahdesta
  johtavasta munafiqista Ibn al-Sayfi kuoli Syyriassa, kuten olemme nähneet. Ibn Ubayy ibn
  Salulista kerrotaan edempänä. Seuraavassa ovat eräiden muiden merkittävien munafiqien nimet ja
  joitakin elämäkertatietoja.</p>
  
  <p>Julas (tai Jilas) ibn Suwayd ibn al-Samit sanoi jättäessään osallistumatta Profeetan kanssa
  Tabukin taisteluun: "Jos Profeetta on oikeassa siinä, mitä hän tekee (viittaus Tabukin sotaan),
  olemme pahempia kuin aasit." Koraanissa (Kor. 9:75) mainitaan nämä sanat esimerkkinä kufrista
  (epäuskosta). Hänen sanoessaan ne hänen seurassaan oli hänen adoptoimansa poika Umayr ibn Saad.
  Julas oli nainut Umayrin äidin Umayrin isän kuoltua. Umayr oli nuori ja innokas muslimi. Hän myös
  rakasti Julasia kuin isäänsä. Niinpä hän päätteli seuraavasti: Jos hän kertoisi Profeetalle,
  hänen adoptioisänsä olisi pahassa pulassa, mutta jos hän vaikenisi, hän pettäisi uskontonsa. Hän
  päätti olla pettämättä uskontoaan. Hän ilmoitti anteeksi pyytäen päätöksestään isälleen ja meni
  Profeetan luo kertomaan Julasin valitettavasta lausumasta. Julasin sanotaan katuneen myöhemmin,
  ja viimeisinä päivinään hänet hyväksyttiin kunnon muslimien joukkoon. Kolme muuta, joiden
  kerrotaan katuneen ja tulleen kunnon muslimeiksi vanhempina, ovat Kaab ibn Malik, Abu Lubaba ja
  Mukhashshin ibn Humayyar.</p>
  
  <p>Al-Harith ibn Suwayd ibn al-Samit oli Julasin veli. Hän surmasi muslimin (esi-islamilaiselta
  ajalta peräisin olevan verikoston vuoksi) Uhudin taistelun aikana ja pakeni Mekkaan. Muslimit
  julistivat hänet etsintäkuulutetuksi murhasta ja Umar vannoi surmaavansa hänet tilaisuuden
  saatuaan. Hänen veljensä Julasin esittämiä anteeksipyyntöjä ei hyväksytty.</p>
  
  <p>Nabtal ibn al-Harith oli isokokoinen, ruma mies, hänellä oli tummanpunertava iho ja pitkä,
  likainen tukka. Hänen silmänsä olivat punaiset kuin kaksi kupariläiskää. Hän kuunteli Profeetan
  luentoja ja seremonioita ja pilaili niiden kustannuksella myöhemmin. Hän sanoi, että Muhammed oli
  pelkkiä korvia tarkoittaen, että hän oli liian halukas kuulemaan vieraitaan. Koraani tuomitsi
  hänet tekopyhänä ja saatanallisena sekä tapojensa että ulkonäkönsä vuoksi.</p>
  
  <p>Thaalaba ibn Hatib, Muattib ibn Qushayr, Jariya ibn Amir ibn al-Attaf ja hänen kaksi poikaansa
  Zayd ja Mujamma osallistuivat kaikki Masjid al-Dirarin rakentamiseen. Vaikka moskeija oli
  Profeetan moskeijan kilpailija, Profeetta oli ensin halukas sietämään sen olemassaoloa. Kuitenkin
  sen jälkeen kun Jumala oli paljastanut hänelle munafiqien lopulliset aikeet, hän määräsi sen
  poltettavaksi ja tuhottavaksi. Koraani tuomitsi Dirarin Moskeijan rakentajat. Moskeijan tarina
  kerrotaan edempänä. Thaalaba ibn Hatib ja Muattib ibn Qushayr katuivat myöhemmin ja tulivat
  kunnon muslimeiksi.</p>
  
  <p>Wadia ibn Thabit osallistui hänkin Dirar-moskeijan rakentamiseen. Kun häntä moitittiin siitä,
  hän vastasi pilailleensa. Koraani kuitenkin tuomitsi hänet <i>(Kor.9:67.).</i></p>
  
  <p>Khidham ibn Khalid luovutti hevosensa auttaakseen Dirar- Moskeijan rakentamisessa.</p>
  
  <p>Mirbi ibn al-Qayzi oli vanha, sokea mies, jonka hedelmätarhan läpi Profeetta joutui kulkemaan
  päästäkseen taistelukentälle. Mies uhkasi raivoissaan heittää kourallisen mutaa ja savea
  Profeetan päälle. Seuralaiset kävivät hänen kimppuunsa, ja yksi heistä löi häntä päähän nuolella.
  He olisivat varmaankin tappaneet hänet, mutta Profeetta käski heidän jättää hänet rauhaan sanoen,
  että hän oli sokea että silmiltään että sydämeltään.</p>
  
  <p>Aws ibn al-Qayzi oli Mirbin veli, joka sai Profeetalta luvan olla osallistumatta Ditchin
  taisteluun sanomalla, että hänen talonsa ei ollut turvallinen. Hänet tuomittiin Koraanissa
  pelkurina, joka halusi karata sodasta <i>(Kor. 33:13.).</i></p>
  
  <p>Oli monia muita, joista joillakin oli juutalaistausta, mutta edellä mainitut nimet riittävät
  kertomaan, minkälaisia miehiä nuo munafiqit olivat. Luettelo olisi kuitenkin vajavainen ilman
  Abdullah ibn Ubayy ibn Salulia, heidän johtajaansa ja heistä kaikkein röyhkeintä.</p>
  
  
  <p><span class="c2">Abdullah ibn Ubayy ibn Salul</span></p>
  
  <p>Useimmat kommentaattorit ovat yhtä mieltä siitä, että suurin osa <i>( 63)</i>. suurasta puhuu
  Abdullah ibn Ubayyista, mutta se on epäilemättä tarkoitettu myös yleiseksi kuvaukseksi:</p>
  
  <p>Kun epäröivät saapuvat luoksesi, he sanovat: "Me todistamme, että sinä olet Jumalan
  lähettiläs." Jumala tietää, että sinä todella olet hänen lähettiläänsa, ja Jumala todistaa, että
  epäröivät ovat totisesti valehtelijoita. He ovat ottaneet valansa verhoksi ja estäneet ihmisiä
  Jumalan tieltä. Totisesti se, mitä he tekevät, on pahaa, sen tähden, että he uskoivat ja sitten
  rupesivat uskottomiksi ja heidän sydämensä ovat sinetöidyt, niin että he eivät mitään ymmärrä.
  Kun sinä näet heidät, sinua miellyttää heidän vartalonsa, ja jos he puhuvat, kuuntelet heidän
  puhettaan. He ovat niin kuin seinän nojassa olevia tukkeja. He luulevat, että jokainen huuto
  koskee heitä. He ovat vihollisiasi. Varo siis heitä! Jumala tuhotkoon heidät! Kuinka he voivat
  olla niin nurjia? <i>(Kor. 63:1-4.)</i></p>
  
  <p>Kaikki edellä olevissa säkeissä mainitut munafiqien (epäröivien) tuntomerkit sopivat erityisen
  hyvin Ibn Ubayy ibn Saluliin. Aina tavatessaan Profeetan hän piti erityisen kovaa melua omasta
  hurskaudestaan ja teki kaikkensa todistaakseen Profeetalle uskovansa tähän. Mutta tekopyhien
  toveriensa luo palattuaan hän kielsi uskonsa.</p>
  
  
  <p><span class="c2">Profeetta vierailee Ibn Ubayyin luona</span></p>
  
  <p>Eräänä päivänä Profeetta (R.H.) oli matkalla tapaamaan seuralaistaan Saad ibn Ubadaa,
  Khazrajien johtajaa, joka oli sairastunut. Matkalla hän ohitti Ibn Ubayyin talon ja ajatteli,
  että olisi kohteliasta ja asiaankuuluvaa käydä vieraisilla. Saatuaan kutsun Profeetta istui Ibn
  Ubayyin talossa, lausui katkelmia Koraanista ja piti pienen hartaushetken. Ibn Ubayy totesi, että
  seremonia oli hieno, mutta että Profeetan olisi ollut parempi pitää se kotonaan, niin että
  kiinnostuneet voisivat tulla kuulemaan sitä, mutta ne, jotka eivät olleet kiinnostuneita,
  säästyisivät siltä. Paikalla olleet muslimit eivät jättäneet huomaamatta noihin sanoihin
  sisältyvää ikävää vihjailua. He ilmoittivat heti olevansa eri mieltä ja vakuuttivat, että
  Profeetta olisi tervetullut rukoilemaan mihin tahansa. Huolimatta muiden muslimien rehellisestä
  vakuuttelusta Profeetta, joka itse oli hyvin huomaavainen, loukkaantui syvästi Ibn Ubayyin
  itsekkyydestä ja epäoikeudenmukaisuudesta. Loukkaantuminen näkyi Profeetan kasvoilta vielä hänen
  saapuessaan Saad ibn Ubadan taloon, ja Saad ibn Ubada, joka oli tottunut näkemään Profeetan
  hyväntuulisena, ei voinut olla kysymättä, mikä häntä vaivasi.</p>
  
  <p>Ibn Ubayyin karkotus Profeetan Moskeijasta</p>
  
  <p>Edellä kerrottu ei ollut ainoa kerta, jolloin Ibn Ubayy aiheutti surua muslimien keskuudessa.
  Muslimien ollessa matkalla Uhudiin kohtaamaan vihollista Ibn Ubayy taivutti kolmasosan miehistä
  palaamaan kanssaan Medinaan. Hänellä oli tuolloin tapana puhua joka perjantai Profeetan
  Moskeijassa seurakunnalle. Hän nousi seisomaan juuri ennen kuin Profeetta nousi pitämään omaa
  seremoniaansa ja sanoi:</p>
  
  <p>Ihmiset, Tämä on Jumalan Profeetta teidän keskuudessanne. Totisesti Jumala on suonut teille
  hänessä kunnian ja tehnyt teidät voittoisiksi hänen läsnäolollaan teidän keskellänne. Kuunnelkaa
  siis huolellisesti, mitä hänellä on sanottavaa ja muistakaa totella häntä.</p>
  
  <p>Kun Profeetta oli palannut Uhudista, Ibn Ubayy nousi tapansa mukaan puhumaan huolimatta siitä,
  mitä oli tehnyt. Mutta joukko muslimeita veti häntä vaatteesta ja huusi hänelle sanoen: "Oi
  Jumalan vihollinen, istu alas. Sinä et ole tuon aseman tai noiden sanojen arvoinen sen jälkeen,
  mitä teit Uhudissa."</p>
  
  <p>Mutta sen sijaan että olisi istuutunut Ibn Ubayy lähti vihaisesti kohti ovea mutisten: "Ikään
  kuin olisin tehnyt jotakin pahaa noustessani tukemaan häntä (Profeettaa)." Moskeijan ovella
  muutamat muslimit pyysivät häntä palaamaan ja pyytämään Profeetalta anteeksi, mutta hän
  kieltäytyi. Koraani viittaa tapahtuman seuraavasti:</p>
  
  <p>Ja kun heille sanotaan: "Tulkaa tänne, niin Jumalan lähettiläs pyytää teille anteeksi", niin
  he kääntävät päänsä ja näet heidän ylpeydessään kääntyvän pois. (Kor. 63:5.)</p>
  
  <p>Ibn Ubayy ibn Salul ja hänen poikansa</p>
  
  <p>Kun muslimijoukot olivat palaamassa Medinaan Banu al-Mustalaqin taistelun jälkeen, erään
  ansarin ja muhajirin välillä puhkesi riita. Kumpikin pyysi omalta ryhmältään apua. Pieni
  tapahtuma uhkasi temmata mukaansa koko armeijan ja kasvaa traagiseksi yhteenotoksi muslimien
  kesken. Kun Ibn Ubayy kuuli tapauksesta, hän raivostui ja sanoi: " Olemme antaneet turvapaikan
  noille Qurayshin tyhjäntoimittajille (hän käytti muhajireista inhottavaa liikanimeä al-talabib),
  ja nyt he kilpailevat ja jopa tappelevat meidän kanssamme. Tilanteeseen sopii mitä parhaiten
  arabialainen sananlasku "Lihota koirasi, niin se syö sinut.". Sitten hän julisti, että Medinaan
  paluun jälkeen "vahvempi karkottaa heikomman". Nuori muslimi Zayd ibn Arqam kuuli julistuksen ja
  kertoi Profeetalle. Profeetta määräsi välittömästi armeijan marssimaan. Hän pani muslimit
  marssimaan lopun päivää, koko yön ja vielä seuraavana aamuna, kunnes tuli liian kuuma. Sitten hän
  antoi pysähtymiskäskyn. Heti astuttuaan alas kameliensa selästä kaikki vaipuivat uupuneina uneen.
  Tämä oli Profeetan tarkoitus - kenelläkään ei olisi voimia riitelyyn. Sitten Profeetta kysyi Ibn
  Ubayyilta tämän sanoista. Ibn Ubayy vannoi, ettei ollut niitä sanonut. Jotkut muslimit tukivat
  häntä sanoen, ettei Profeetan tulisi luottaan pienen pojan todistukseen. Mutta Jumala ilmoitti
  Profeetalleen totuuden: Zayd oli syytön ja Ibn Ubayy syyllinen ja tuomittava. Muslimit vaativat
  hänelle rangaistusta. Hänen oma poikansa Abdullah ibn Abdullah ibn Ubayy, joka oli kunnon
  muslimi, ilmoittautui vapaaehtoiseksi surmaamaan isänsä, jos Profeetta niin tahtoi. Mutta
  Profeetta osoitti lempeyttä ja myötätuntoa. "Ei", hän sanoi, "me emme surmaa isääsi. Me
  päinvastoin olemme lempeitä ja ystävällisiä häntä kohtaan niin kauan kuin hän on meidän
  puolellamme. Kautta Jumalan, en halua arabien sanovan, että Muhammed tappaa omia
  kannattajiaan."</p>
  
  <p>Abdullah ibn Abdullah ibn Ubayy, joka tietenkin rakasti isäänsä, oli suuresti helpottunut,
  mutta päätti antaa isälleen opetuksen. Hän kiirehti Medinan kaupungin portille ja jäi siihen
  seisomaan miekka kädessään. Hänen isänsä saapuessa portille aikoen mennä sisään Abdullah asettui
  hänen eteensä sanoen: "Tänään näemme, kuka on vahva ja kuka heikko. Kautta Jumalan, sinä et pääse
  sisään ennen kuin Profeetta antaa siihen luvan. Profeetta oli kaukana jäljessä, joten Ibn Ubayy
  joutui odottamaan, kunnes hän saapui portille. "Hänelle ei anneta lupaa mennä sisään, ennen kuin
  sinä sanot, Jumalan Profeetta", sanoi Ubayy ibn Salulin poika. Mutta Profeetta antoi Ibn
  Salulille luvan, ja hän meni kaupunkiin nöyryytettynä.</p>
  
  <p>Ibn Ubayy ibn Salul ja Ifkin tapaus</p>
  
  <p>Edellä kerrottu tapaus ei ilmeisesti vielä saanut Ibn Ubayyta luopumaan nifaqistaan ja
  käyttäytymään kunnon muslimin tavoin. Hän joutuisi pian mukaan Ifkin skandaaliin, jossa Profeetan
  vaimo Aisha joutui väärien syytösten uhriksi. Tapauksesta kerrotaan edempänä. Mainitsemme sen
  tässä osoittaaksemme, miten useissa tapauksissa nifaqista näyttää olevan miltei mahdotonta päästä
  eroon. Koraani sanoo:</p>
  
  <p>He sanovat: "Jos palaamme Medinaan, niin voimakkaampi on varmasti karkoittava sieltä
  heikomman." Voima kuuluu Jumalalle, hänen lähettiläälleen ja uskovaisille, mutta teeskantelijät
  eivät mitään tiedä. <i>(Kor. 63:8.)</i></p>
  
  <p>Profeetta ryhtyy toimiin munafiqeja vastaan</p>
  
  <p>Munafiqien vaikutusvallan laajuus</p>
  
  <p>Edellä kuvatusta ilmenee, miten voimakas, moraaliton ja vaarallinen liike oli. Munafiqit eivät
  uskoneet islamiin, siispä heidän tavoitteensa heidän liittyessään muslimien riveihin oli islamin
  tuhoaminen sisältäpäin. Tämä selittää heidän läheiset välinsä Medinan juutalaisten kanssa.
  Juutalaisoppositio joutui avoimeen yhteenottoon lyhyen rauhan jälkeen; rauhansopimuksesta tuli
  Medinan kaupunkivaltion kirjoitettu perustuslaki. Munafiqit eivät vain tunteneet sympatiaa
  juutalaisoppositiota kohtaan, vaan myös monet heidän johtohahmoistaan olivat itse asiassa
  juutalaisia, jotka pysyivät vihamielisinä Profeetalle ja islamille, mutta katsoivat paremmaksi
  olla oppositiona muslimiriveissä. Heidän tarkoituksiinsa sopi, että muslimiksi tuleminen on hyvin
  helppoa: täytyy vain sanoa todistavansa, että on vain yksi Jumala ja että Muhammed on Hänen
  lähettiläänsä. Muslimiksi tekeytyvän olisi tietenkin teeskenneltävä vakaumusta noita sanoja
  lausuessaan, mutta se on monille ihmisille hyvin helppoa.</p>
  
  <p>Munafiqien johtohahmoja juutalaisten joukossa olivat Saad ibn Hunayf, Zayd ibn al-Lusayt,
  Numan ibn Abi Awfa ibn Amr ja Uthman ibn Awfa. Nämä neljä kuuluivat Banu Qaynuqaa-juutalaisiin.
  Oli myös Rafaa ibn Zayd ibn al-Tabut, josta Ibn Hisham sanoo: "kana kahf al-munafiqin" ('hän oli
  munafiqien tervapaikka'), sillä hän järjesti heille asuinpaikkoja ja tuki heidän salajuoniaan.
  Ibn Hisham kertoo, että hänen kuollessaan puhkesi myrsky. Profeetta oli paluumatkalla Medinaan,
  kun voimakas myrsky puhkesi ja sai muslimit hyvin levottomiksi. Profeetta sanoi, että suuri
  epäuskoinen on kuollut Medinassa, ja myrsky johtui siitä.</p>
  
  <p>Myös al-Suwaylim kuului niihin juutalaisiin munafiqeihin, jotka tarjosivat talonsa salaiseksi
  kokouspaikaksi. Hänen talonsa poltettiin myöhemmin Profeetan määräyksestä. Heidän toimintansa
  Profeettaa ja muslimeita vastaan todistaa heidän henkensä sairaudesta ja heidän pahoista
  aikeistaan. He eivät vain hyökänneet Profeettaa, tämän vaimoja ja muita muslimeita vastaan
  ulkoapäin, vaan pyrkivät myös luomaan epäjärjestystä ja eripuraa muslimien keskuudessa. He
  asettuivat muslimien vihollisten puolelle ja tekivät parhaansa heikentääkseen muslimien
  sotilasrivejä joka taistelussa. He jopa yrittivät tuhota heidän uskonnollisen yhtenäisyytensä ja
  solidaarisuutensa rakentamalla Dirar-moskeijan ('epäsovun moskeija'). Heidän petturuutensa
  huipentui Profeetan murhayritykseen Tabukin taistelun jälkeen. Tuosta päivästä lähtien Profeetta
  taisteli heitä vastaan päättäväisemmin. Hudhayfalle uskottiin tehtäväksi tunnistaa heidät ja
  pitää heitä silmällä. Profeetta seurasi omaa neuvoaan olla antamatta aihetta sanoa, että
  "Profeetta tappoi kannattajiaan", mutta teki muuten voitavansa tehdäkseen tyhjäksi heidän
  ponnistelunsa. Lopulta hän päätti tuhota heidän rivinsä.</p>
  
  
  <p><span class="c2">Boikotti</span></p>
  
  <p>Munafiqien vastaisiin toimiin kuului Ibn Ubayy ibn Salulin (ks. edellä) karkottaminen
  Profeetan moskeijasta. Ibn Ubayy menetti ainiaaksi arvovaltansa, jonka oli pitkän aikaa
  säilyttänyt Profeetan kärsivällisyyden ansiosta. Oli myös Profeetan käsky asettaa sosiaaliseen ja
  uskonnolliseen boikottiin Rafaa ibn Zayd ibn al-Tabut (munafiqien turva, jonka kuollessa myrsky
  puhkesi) ja Suwayd ibn al-Harith hänen muslimeille tekemiensä ilkitöiden vuoksi. Heidän
  boikotoimisensa määräsi Koraani. Molemmilla oli tapana pilkata Profeettaa ja hänen uskontoaan.
  Heillä oli tapana tulla Profeetan luo sanoen uskovansa vahvasti islamiin, mutta Jumala paljasti
  heidän valheensa ja Koraani kielsi muslimeita pitämästä heitä ystävinään tai osoittamasta heille
  ystävällisyyttä tai toveruutta.</p>
  
  
  <p><span class="c2">Munafiqien karkotus Profeetan moskeijasta</span></p>
  
  <p>Joillakin munafiqeilla oli tapana kokoontua Profeetan moskeijaan pilailemaan kaiken sen
  kustannuksella, mitä moskeijassa tapahtui. Eräänä päivänä Profeetta tapasi heidät jokapäiväisessä
  puuhassaan. Joukko heitä istui yhdessä kuiskaillen ja nauraen. Tilanne oli päässyt aivan liian
  pitkälle. Profeetta määräsi heidät heitettäväksi ulos välittömästi. Moskeija rakennetaan
  hartautta eikä pilkkaamista ja tekopyhyyttä varten. Joukko muslimeita heitti heidät yksitellen
  ulos. Tapahtumassa olivat mukana seuraavat munafiqit: Amr ibn Qays, Rafi ibn Wadia, Zayd ibn Amr
  (pitkäpartainen), Qays ibn Amr ibn Sahl (joukon ainoa nuori mies) ja Suwayd ibn al-Harith.
  Muslimit käsittelivät munafiqeja raa'asti: Amr ibn Qays raahattiin rosoisen lattian poikki
  yhdestä jalasta ja heitettiin ulos, Rafi ibn Wadiaa lyötiin kasvoihin ja vedettiin paidastaan
  ulos, Zayd ibn Amr raahattiin ulos parrasta vetämällä ja Umara ibn Hazm (eräs Profeetan
  seuralaisista) löi häntä kovaa rintaan. Kaikkia käskettiin pysyä kaukana moskeijasta tuon päivän
  jälkeen. Joukon ainoa nuori mies (tekopyhät olivat usein vanhoja miehiä) Qays ibn Amr vietiin
  ulos niskasta kiinni pitäen. Al-Harith ibn Amir raahattiin lattian poikki pitkästä tukastaan ja
  hänelle sanottiin, että hän oli sielullisesti epäpuhdas eikä hänen tulisi enää ikinä tulla
  moskeijan lähelle. Suwayd ibn al-Harith heitettiin ulos sanoen, että hän oli paholaisen riivaama
  ja myös häntä varoitettiin tulemasta moskeijan lähelle uudelleen.</p>
  
  
  <p><span class="c2">Suwaylim Juutalaisen talo</span></p>
  
  <p>Suwaylimin talo poltettiin maan tasalle juuri ennen kuin Profeetta lähti taistelemaan
  roomalaisia vastaan Tabukiin. Profeetta teki poikkeuksen tavastaan olla koskaan paljastamatta
  armeijalle sen päämäärää, ehkä koska matka oli pitkä ja ankara kesäkuumalla. Muslimit kohtaisivat
  ensi kertaa roomalaiset, joiden tiedettiin olevan pitkälle harjoitettuja sotataidoissa ja joita
  ei voinut verratakaan autiomaan beduiineihin, joiden taistelutaktiikka oli alkeellinen ja
  yksinkertainen. Tästä syystä Profeetta paljasti aikeensa, jotta muslimit osaisivat olla
  varuillaan ja valmistautua asianmukaisesti.</p>
  
  <p>Oli ymmärrettävää, että munafiqien keskuudessa esiintyi vastahakoisuutta osallistua Tabukin
  taisteluun, joka tulisi epäilemättä olevaan kova. Jotkut heistä yrittivät käyttää hyväkseen
  eräiden peloissaan olevien muslimien epäröintiä. He sepittivät monia tekosyitä niille, jotka
  pelkäsivät kohdata roomalaiset kaukana autiomaassa keskellä kesää. Yksi munafiqeista, al-Jidd ibn
  Qays pyysi Profeetalta lupaa jäädä pois siksi, että hänen intohimonsa oli kauniit naiset ja hän
  pelkäsi joutuvansa roomalaisten poikkeuksellisen kauniiden naisten lumoamaksi, jos lähtisi
  mukaan. Koraani tuomitsi Ibn Qaysin tekosyyn sanoen, että hänen syntinsä (fitna) oli paljon
  suurempi kuin kauniiden naisten pauloihin joutuminen. Toiset valittivat, että taistelu niin
  kuumassa olisi liian rasittavaa ja yrittivät saada muita muslimeita puolelleen. Tämä mainitaan
  myös Koraanissa, joka muistuttaa munafiqeja ja pelokkaita muslimeja sanoen, että Jahannam
  (helvetin tuli) on kuumempi kuin kesän kuumuus <i>(Kor. 9:81-82).</i></p>
  
  <p>Nämä ja eräät muut munafiqit pitivät tapanaan kokoontua muslimiksi tekeytyvän Suwaylim
  Juutalaisen talossa. Heillä oli hyvin organisoitu suunnitelma Tabukin sotaretken tuhoamiseksi
  moraalisesti. Profeetta tiesi suunnitelmasta ja päätti, ettei enää sietäisi sitä. Hän lähetti
  joukon muslimeita Talha ibn Ubaydallahin johtamana polttamaan Suwaylimin talon maan tasalle.
  Joukko lähti matkaan heti ja löysi munafiqit pitämästä kokoustaan. He toteuttivat Profeetan
  määräyksen kirjaimellisesti. Tekopyhät pakenivat kauhuissaan; yksi heistä, Al Dahhak ibn Khalifa,
  pakeni katon kautta ja putosi katkaisten jalkansa.</p>
  
  
  <p><span class="c2">Epäsovun moskeija <i>(Masjid al-dirar)</i></span></p>
  
  <p>Samantapaisessa näytöksessä poltettiin Profeetan määräyksestä epäsovun moskeija. Moskeijan
  tarina on seuraava:</p>
  
  <p>Joukko munafiqeja, joiden nimet olemme jo maininneet, päätti rakentaa toisen moskeijan
  Profeetan moskeijan lisäksi. He sanoivat syyksi, että he tarvitsivat moskeijan, koska jotkut
  olivat kykenemättömiä tai liian kiireisiä kulkemaan Profeetan moskeijaan asti kaupungin
  keskustaan. He sanoivat myös tarvitsevansa toisen moskeijan sateisia tai kylmiä talviöitä varten.
  He pyysivät Profeettaa rukoilemaan moskeijassaan ennen tämän matkaa Tabukiin. Profeetta
  kieltäytyi pahoitellen ja sanoen olevansa liian kiireinen, mutta tulevansa mielellään heti
  palattuaan taistelusta. Mutta paikassa nimeltä Zi Awan Syyrian tiellä Medinan pohjoispuolella
  Jumala, subhanahu wa ta'ala, ilmoitti Profeetalle, mikä oli ollut varsinainen syy moskeijan
  rakentamiseen. Jumala, subhanahu wa-ta'ala, sanoo Koraanissa:</p>
  
  <p>Mutta mitä niihin tulee, jotka ovat tehneet itselleen moskeijan vahingoksi ja uskottomuudeksi
  ja hajaannukseksi uskovaisten keskuudessa ja vartiopaikaksi niille, jotka ovat ennenkin sotineet
  Jumalaa ja hänen lähettilästään vastaan - totisesti he vannovat: "Me tahdoimme vain hyvää", mutta
  Jumala todistaa, että he totisesti ovat valehtelijoita - niin älä koskaan oleskele siellä!
  Moskeija, joka ensimmäisestä päivästä alkaen on perustettu jumalanpelolle, on totisesti
  arvollisempi siihen, että oleskelet siellä. Siellä on miehiä, jotka mielellään tahtovat tulla
  puhtaiksi, ja Jumala rakastaa niitä, jotka tahtovat tulla puhtaiksi. <i>(Kor. 9:107-108.)</i></p>
  
  <p>Profeetta lähetti Malik ibn al-Dukhshsumin ja Maan ibn Udayyin polttamaan moskeijan maan
  tasalle. He palasivat Medinaan ja suorittivat tehtävänsä viipymättä. Epäsovun moskeija oli ollut
  nimensä mukainen - sitä ei rakennettu Jumalan palvelemiseksi.</p>
  
  <p>Tämä oli viimeinen tärkeä toimi munafiqeja vastaan. Mutta kaikki Profeetan toimet heitä
  vastaan - ei vähiten hänen varovaisuutensa ja kärsivällisyytensä (hän ei koskaan toiminut
  hätäisesti tai pelkästään kostaakseen) - murensivat heidän voimiaan ja yhtenäisyyttään. Heidän
  tarkoituksensa oli alhainen, ja moskeijan polttamisen jälkeen heidän ponnistelunsa olivat
  tehottomia. Kiitos kuuluu Jumalalle.</p>
  
  
  <p><span class="c1">Kolmas osa: Hijran Merkitys</span></p>
  
  
  
  
  <p><span class="c4">8. Hijran islamilainen merkitys</span></p>
  
  <p>Todellinen muslimi on sellainen, jolle usko on korkein ihanne ja arvo ja jonka koko elämä on
  kamppailua tuon ihanteen ja arvon toteuttamiseksi. Tuon kamppailun kautta hän toivoo
  ansaitsevansa Jumalan suosion ja elävänsä vapaana ja arvokkaasti. Mutta on aikoja ja paikkoja,
  joissa muslimin on mahdotonta elää niin kuin hänen uskonsa vaatii - joissa hänen vapautensa ja
  arvokkuutensa joutuvat paineen alaisiksi tai kielletään häneltä kokonaan. Kun tämä tapahtuu, sekä
  velvollisuudentunnon että vaiston pitäisi pakottaa muslimi taistelemaan vapautensa ja uskontonsa
  säilyttämisen puolesta. hänen on taisteltava koko sydämellään vääryyttä ja epäuskoa vastaan. Vain
  jos taistelu on fyysisesti mahdotonta esimerkiksi ylivoiman vuoksi, hijrasta tulee mahdollinen
  vaihtoehto. Mutta silloinkin vain jos:</p>
  
  <p>1. Ihmisiä, joiden keskuudessa da'iya eli islamin julistaja elää, tulee kutsua islamiin
  kunnolla. Heille täytyy antaa tarpeeksi aikaa vastata Jumalan kutsuun. Jos esimerkiksi otetaan
  Profeetan oleskelu Mekassa, kymmenen tai yksitoista vuotta ei ole liian pitkä aika. Da'wa
  katsotaan kunnolla suoritetuksi vasta kun kaikki mahdollinen on tehty epäilyksen poistamiseksi
  ihmisten keskuudesta ja kaikkiin mahdollisiin haasteisiin vastattu.</p>
  
  <p>2. Niin kauan kuin tämä tehtävä on suorittamatta, ei sorto eikä edes fyysinen vahingoittaminen
  ole riittävä syy lähteä siirtolaiseksi. Ei myöskään toivo paremmasta elämästä tai enemmästä
  rahasta tai muusta mukavuudesta. Vain jos musimien henki on vaarassa, muutto toiseen maahan on
  oikeutettu. Jos tästä tai jostakin muusta syystä joidenkin muslimien on pakko muuttaa, riittävän
  määrän heitä - joukossa joitakin johtajia - on jäätävä levittämään uskon sanomaa.</p>
  
  
  <p><span class="c2">Kaksi näkökulmaa hijraan</span></p>
  
  <p>Edellä mainitut ajatukset sisältyvät Profeetan hijraan, joka on sekä historiallinen että
  symbolinen tapahtuma. Historiana se kuuluu islamin menneisyyteen, mutta sen merkitys pysyy.
  Viitaten molempiin näkökulmiin Profeetta (R.H.) sanoo hadithissa:</p>
  
  <p>Ei ole hijraa Mekan valloittamisen jälkeen, mutta jihad (taistelu Jumalan asian puolesta) on
  jäävä pakolliseksi ja niin myös hyvä aie (aie tehdä hyviä tekoja). Jos teitä Mekan valloituksen
  jälkeen kutsutaan jihadiin, totelkaa. (Bukhari ja Muslim)</p>
  <p>Hijra velvoittaa muslimeita missä ja milloin vain tilanne vaatii sitä. Se on erityisen
  velvoittava, kun Jihad tulee välttämättömäksi muslimiyhteisön puolustamiseksi. Hijra on
  pakollinen myös sellaisten hyvien aikeiden kuin tiedon hankkiminen tai sorron pakeneminen.</p>
  
  <p>Dar al-islam ja dar al-harb</p>
  
  <p>Muslimilainoppineiden mukan muslimin on asuttava vain Dar al-islamissa (islamin talo). Hänen
  on lähdettävä Dar al-harbista (maa, jonka kanssa hän on konfliktissa). Nämä kaksi käsitettä
  liittyvät hijraan sekä sen historiallisessa että symbolisessa kontekstissa että. Monet
  lainoppineet, jotka perustavat tietonsa Koraaniin ja hadithiin, pitävät kiinni käsityksestä,
  jonka mukaan muslimeilla on velvollisuus poistua dar al-harbista.</p>
  
  <p>Koraanin mukaan koko maapallo on ensisijaisesti yksin Jumalan omaisuutta, joka tulee jakaa
  koko ihmiskunnan kesken. Oman asuinpaikkansa valitseminen kuuluu islamin mukaan ihmisoikeuksiin,
  samoin matkustaminen vapaasti ja turvallisesti maalla ja merellä. Tähän sopii, että muslimien
  (tai kenen tahansa muun) tulisi turvautua siirtolaisuuteen, jos he joutuvat
  puolustuskoyvyttömiksi sortovallan edessä. Koraani tuomitsee voimakkaasti muslimin, joka
  kieltäytyy siirtolaisuudesta, kun edellä olevat ehdot ovat olemassa:</p>
  
  <p>Niille, jotka enkelit ottivat pois, kun he tekivät vääryyttä itselleen, he sanoivat: "Mitä te
  olitte?" He vastasivat: "Me olimme niitä, jotka pidimme itseämme heikkoina maassa." He sanoivat:
  "Eikö Jumalan maa ollut kyllin avara, että olisitte voineet siinä muuttaa muualle?" Heidän
  olinpaikkansa on helvetti, ja paha on se matkan määrä.</p>
  
  <p><i>(Kor. 4:99.)</i></p>
  
  <p>Al-Qurtubi, joka siteeraa Ibn al-Arabia, oli sitä mieltä, että hijra on muslimeille pakollinen
  jos tilanne sitä vaatii, aina tuomiopäivään asti. Hijra Mekasta Medinaan päättyi Profeetan
  julistuksen mukaan, kun Mekasta valloituksen jälkeen tuli muslimialuetta. Se hijra, joka on
  edelleen voimassa, on hijra dar al-harbista dar al-islamiin.</p>
  
  
  <p><span class="c2">Mikä on dar al-islam?</span></p>
  
  <p>Joidenkin lainoppineiden mukaan dar al-islam on maa tai alue, jossa islamin laki (shari'a)
  hallitsee. Mikään laki ei saa mitätöidä sitä. On tarpeetonta sanoa, että Dar al-islamissa on
  pyrittävä ympäristöön, jossa muslimit voivat elää rauhassa vapaina ja arvokkuutensa säilyttäen ja
  suorittaa uskonnollisia rituaalejaan ja velvollisuuksiaan esteittä. Dar al-islamissa muslimin
  tulee voida luottaa oikeuteen ja tasa-arvoon sekä kehittää kykyjään ja toteuttaa tavoitteitaan.
  Ennen muuta dar al-islam merkitsee syhteiskuntaa, jonka keskeinen sitoumus on puolustaa islamin
  ihanteita, vaalia Jumalan tahtoa maan päällä. Dar al-islam on islamilaisen umman koti.</p>
  
  
  <p><span class="c2">Dar al-harb</span></p>
  
  <p>Dar al-harb on sellainen maa tai alue, jota ei voida kutsua dar al-islamiksi. Se on paikka,
  jossa <b>1)</b> islamin lakia <i class="c3">(shari'a)</i> ei pyritä kaikin tavoin noudattamaan ja
  <b>2)</b> muslimien uskonnolliset ja inhimilliset oikeudet eivät ole turvatut vaan päinvastoin
  niitä loukataan ja väheksytään.</p>
  
  <p>Muslimi tietenkin vastustaa dar al-harbia ja hänen pitäisi joutua sen kanssa ristiriitoihin ja
  sotaan. Jos hän ei onnistu muuttamaan sitä dar al-islamiksi ja jos hänen ponnistelunsa tuon
  tavoitteen saavuttamiseksi estetään, toiseksi paras vaihtoehto on muuttaa uuteen maahan ja löytää
  uusi, parempi ympäristö. Erityisen suuri on hänen uskonnollinen velvolliuutensa muuttaa dar
  al-islamiin, jos sellainen on olemassa. On muistettava, että Dar al-islam on avoin kaikille
  muslimeille riippumatta heidän etnisestä tai kielellisestä taustastaan - maa tai alue, johon
  jokaisella maailman muslimilla on oikeus, erityisesti sellaisella, joka joutuu
  puolustuskyvyttömänä jättämään oman maansa. Puolustuskyvyttömyyden on tietenkin oltava todellista
  eikä vain osoitus pelkuruudesta tai halusta paeta vaikeuksia ja taistelua.</p>
  
  <p>Toinen näkökulma dar al-islamiin ja dar al-harbiin</p>
  
  <p>On olemassa myös toinen, maltillisempi käsitys dar al-islamista ja dar al-harbista. Sen mukaan
  käsite dar al-islam voidaan jakaa asteittain sen mukaan, miten se suhtautuu islamiin.</p>
  
  <p>1. dar al-'adl ('oikeuden maa'), jossa islamilainen laki on täysin toteutettu ja hallitsee
  ylitse muiden säädösten. Muslimit ovat turvassa ja voivat elää islamilaisten ihanteiden
  mukaisesti yhteiskunnassa, jossa oikeus ja rauha vallitsevat. Muslimeja kehotetaan elämään siinä
  ja muuttamaan sinne.</p>
  
  <p>2. Dar al-baghy ('vääryyden maa') on muslimimaa, jonka epäoikeutettu vallanpitäjä on anastanut
  ja josta oikeutettu muslimivallanpitäjä on väkivalloin syrjäytetty. Muslimien on tehtävä
  vastarintaa väärälle vallalle ja taisteltava oikean vallan takaisin saamiseksi.</p>
  
  <p>3. Dar al-bid'a ('harhaan johdettujen uudistusten maa'), jossa islamin kieltämät uudistukset
  ovat levinneet, jossa Profeetan sunnaa ei tunneta tai siitä ei välitetä. Muslimien velvollisuus
  on taistella ei-islamilaisten uudistusten leviämistä vastaan ja työskennellä sunnan täydellisen
  toteuttamisen puolesta.</p>
  
  <p>4. Al-dar al-masluba. Tämä on maa tai alue, joka on joskus ollut muslimimaata, jota muslimit
  asuttivat ja jossa islamin laki hallitsi, mutta jonka islamin viholliset ovat sittemmin
  valloittaneet ja miehittäneet. On jokaisen muslimin uskonnollinen velvollisuus ryhtyä
  oikeutettuun sotaan maan saamiseksi takaisin ja valloittajien ajamiseksi pois. Valloitetun maan
  vapauttaminen on kaikkien muslimien velvollisuus, ei vain niiden, joiden oma maa on
  miehitetty.</p>
  
  <p>Nämä neljä luokkaa kuuluvat kaikki dar al-islamiin tuon maltillisemman käsityksen mukaan.
  Kaikissa muslimin velvollisuus on taistella; hijraan turvautuminen on viimeinen vaihtoehto.</p>
  
  <p>Abu Hanifa esittää kolmannen, vielä maltillisemman käsityksen Dar al-islamista ja dar
  al-harbista. Hänen mukaansa maasta tai alueesta tulee dar al-islam, jos se täyttää kaksi ehtoa:
  <b>1)</b> muslimien tulee olla turvassa ja <b>2)</b> maalla tulee olla yhteisiä rajoja jonkin
  muslimimaan (dar al-islamin) kanssa. Tämä näkökanta, jossa ei viitata islamin lakiin, suo
  suuremman vapauden liikkua ja asua eri paikoissa eri puolilla maailmaa, kunhan ei mennä liian
  kauaksi islamilaisen maan sydämestä. Luultavasti toinen ehto on tarkoitettu suomaan mahdollisuus
  turvalliseen vetäytymiseen siinä tapauksessa, että muslimit joutuisivat yllättävän hyökkäyksen
  kohteesti. Yhteinen raja jonkin oikeaoppisen dar al-islamin kanssa tekee mahdolliseksi
  muslimihallitukselle puuttua asiaan muslimien puolesta. Tämän kolmannen käsityksen mukaan
  muslimit voivat asua läheisessä maassa, jos voivat hankkia elantonsa rauhanomaisissa oloissa ja
  harjoittaa uskonnollisia velvollisuuksiaan arvokkuutensa säilyttäen.</p>
  
  <p>Nykyaikainen versio Abu Hanifan käsityksestä saadaan, jos laajennetaan läheisyyden käsitettä,
  joka Abu Hanifalla ymmärrettävästi on maantieteellinen. Liikenneyhteyksien kehityksen huomioon
  ottaen läheisyydestä on tullut jokseenkin suhteellinen käsite. "Avoimuus" voisi olla parempi sana
  nykyaikana. Mitä avoimemmin yhteiskunta sallii asukkaidensa liikkua rajojensa yli, sitä
  "avoimempi" se on. Muslimien pitäisi päästä ulos asuinmaastaan (jossa he aikaisemmin ovat
  nauttineet rauhasta ja turvallisuudesta) toiseen maahan, ehkä dar al-islamiin, jossa turvallisten
  olojen lisäksi vallitsee islamin laki. Onkin mielenkiintoista miettiä, oliko Abu Hanifan ajatus
  todellakin, että avoimet rajat sallivat muslimien siirtymisen dar al-islamiin sorron alta?</p>
  
  <p>Joka tapauksessa Abu Hanifan näkemyksellä on merkittävät seuraukset muslimivähemmistöjen
  oloihin koko maailmassa. Hänen määritelmänsä dar al-islamista rohkaisee heitä - niin kauan
  tietenkin kuin heidän turvallisuutensa ei ole uhattuna - omaksumaan rakentavamman asenteen
  asumiseen maissa, joiden pääkulttuuri ei ole islamilainen. Islam on lopulta universalistinen
  uskonto, joka ei tunne rajoja rotujen tai kielten välillä. Maapallo kuuluu Jumalalle kokonaan, ja
  muslimeilla on tärkeä sanoma toimitettavana ihmiskunnalle - on heidän etuoikeutensa olla tuon
  universaalin sanoman tuojina. Abu Hanifan näkemys, joka sallii suuren liikkuvuuden, rohkaisee
  yhtaikaa sekä etsimisen ja löytämisen henkeä että halua kertoa islamin sanomaa.</p>
  
  <p>Edellä olevaan sisältyy periaate, että hijraa - edes sen laajemmassa, symbolisessa
  merkityksessä - ei tule tehdä maallisista syistä. Tämä ei tarkoita, että islam kieltää
  matkustamisen ja siirtolaisuuden rahan tai tiedon hankkimiseksi tai turistina, päin vastoin
  Koraani neuvoo muslimeita matkustamaan silloin, kun se on hedelmällistä. Mutta sen kaltaisia
  matkoja ei pidä nimittää hijraksi. Hijralla, osallistuipa siihen sitten vähän tai paljon ihmisiä,
  on aina oltava aito Jumalan inspiroima päämäärä.</p>
  
  
  <p><span class="c4">Lisäehtoja hijralle</span></p>
  
  <p>Tähän asti olemme keskustelleet hijran tarpeellisuudesta 1) sorron välttämiseksi; silloin
  hijra on muutto paikkaan, jossa muslimi voi elää rauhassa ja turvassa ja 2) muslimivaltion
  perustamiseksi, jossa vain Jumalaa palvotaan ja uskonto on yksin Jumalan. Kuitenkin on toinenkin
  tapaus, jolloin hijrasta tulee jokaista siihen kykenevää muslimia sitova velvollisuus. Koraani
  sanoo, että muslimit ovat joka paikassa toistensa veljiä ja suojelijoita. Siksi jos yksi ryhmä
  muslimeita missä tahansa joutuu sorron uhriksi, on muiden muslimien velvollisuus tulla apuun,
  vaikka he eläisivät muslimialueen ulkopuolella. Koraani sanoo:</p>
  
  <p>Uskovaiset miehet ja uskovaiset naiset ovat toistensa suojelijoita, kun he käskevät
  soveliaaseen ja kieltävät sopimattomasta, harjoittavat rukousta ja antavat almuja ja tottelevat
  Jumalaa ja hänen lähettilästään. <i>(Kor. 9:72.)</i></p>
  
  <p>Mikä teillä sitten on, ettette taistele Jumalan tiellä, ja niillä miehillä, naisilla ja
  lapsilla, jotka katsotaan heikoiksi ja jotka sanovat: "Herramme, vie meidät ulos tästä
  kaupungista, jonka asukkaat ovat väärintekijöitä, ja aseta meille tyköäsi auttaja!" <i>(Kor.
  4:75.)</i></p>
  
  <p>Lähtiessään puolustamaan heikkoja ja sorrettuja muslimien on asetettava etusijalle
  maantieteellisesti lähinnä häntä oleville:</p>
  
  <p>Oi te, jotka uskotte, taistelkaa niitä uskottomia vastaan, jotka asuvat lähellänn, ja
  huomatkoot he teidät ankariksi, ja tietäkää, että Jumala on pelkääväistensä kanssa</p>
  
  <p><i>(Kor. 9:124.)</i></p>
  
  <p>Lopuksi: hijra suoritetaan myös islamin sanoman ja oppien levittämiseksi maihin, joihin se ei
  vielä ole ulottunut. Tämä velollisuus kulkee jopa jihad-käskyn edellä. Islamin varhaisina aikoina
  Profeetta lähetti monia oppineita opettamaan Koraania jopa hyvin vaarallisiin oloihin. Monet
  noista varhaisista oppineista menettivät henkensä levittäessään islamia.</p>
  
  
  <p><span class="c4">9. Hijran poliittiset ehdot</span></p>
  
  <p>1400-luvun alussa muslimien ajanlaskun mukaan punnitsemme uudenstaan Profeetan hijran
  merkitystä islamin poliittisessa historiassa. Kaikki lienevät yhtä mieltä siitä, että hijra
  merkitsi islamilaisen kulttuurin alkua. Vähemmän kuitenkin kiinnitetään huomiota sen ideologiseen
  ja poliittiseen merkitykseen islamilaisen yhteiskunnan rakentamisessa. Seuraavassa tuomme esille
  muutamien yleisten hijraa koskevien näkemysten puutteita ja esitämme tyydyttävämpiä näkemyksiä,
  jotka antavat enemmän oikeutta tuolle varhaisen muslimiyhteiskunnan kehityksen ja islamin
  historian merkittävimmälle tapaukselle.</p>
  
  
  <p><span class="c2">Mitä hijra ei ole</span></p>
  
  <p>Aloittakaamme kahdella yleisellä hijran tulkinnalla, jotka mielestämme eivät tee sille
  oikeutta osana islamin historiaa. Ensimmäinen tulkinta on pako-teoria. Toinen on välitys-teoria.
  Kumpaakaan eivät muslimilähteet tunne. Länsimaiset tutkijat ovat omaksuneet nämä käsitykset ja
  tuoneet ne islamilaiseen ajatteluun.</p>
  
  <p>Pakoteoria esittää hijran pakona Mekan polyteistien sorron alta. Melkein kaikki varhaiset
  länsimaiset lähteet käyttävät systemaattisesti sanaa pako kuvatessaan Profeetan hijraa Mekasta
  Medinaan. Sanalla hijra on arabiassa laaja merkitys, mutta on silti ihmeteltävä, miksi lännen
  orientalistit valitsivat käännöksen pako eikä esimerkiksi maastamuutto (engl. emigration).
  Pako-sanan kielteisten mielleyhtymien luulisi estäneen ketä tahansa, joka pyrkii tuomaan valoon
  hijran todellisen merkityksen, käyttämästä sitä. Sellaiset käsitykset, joiden mukaan hijra oli
  vetäytyminen Mekasta vallinneesta ideologisesta sodasta, ovat väärikäsityksiä.</p>
  
  <p>Välittäjäteoria on asiallisempi kuin pakoteoria. Sen mukaan Yathribissa (Medinassa) vallitsi
  anarkian ja konfliktien aika. Kaksi johtavaa heimoa Aws ja Khazraj olivat valmiina sotaan
  kaupungin hallinnasta. Juutalaiset näyttivät epäonnistuneen yrityksissään toimia välittäjinä
  noiden kahden sotaisan heimon välillä. Voidaanpa uskoa, että heillä jopa oli osansa pysyvän
  ristiriidan luomisessa; näin heillä oli tilaisuus esittää välittäjää aina konfliktin
  uhatessa.</p>
  
  <p>Teorian mukaan yathribilaiset kutsuivat Profeetan Medinaan, koska olivat väsyneita jatkuviin
  vihollisuuksiin. He halusivat hänen toimivan välittäjänä Aws- ja Khazraj-heimon kauan kestäneessä
  riidassa. He olivat valmiit kaikkeen, mitä Profeetta välittäjänä toisi tullessaan - tärkein
  seuraus olisi se, että valta Yathribissa siirtyisi Profeetalle.</p>
  <p>Käsityksemme mukaan tämä sinänsä asiallinen teoria ei tuo esille hijran täyttä merkitystä. Ibn
  Hisamin Sira, joka kuvaa toisen Aqaban sopimuksen tapahtumia, tekee tyhjäksi teorian pääkohdan,
  että yathribilaiset väsyivät sotiin keskenään ja tarvitsivat kipeästi välittäjää. Ensinnäkin
  Profeetan elämäkerran muslimikirjoittajat nimittävät kaikki toista sopimusta "sodan
  sopimukseksi", koska se sisälsi sitoumuksen, jota ei ollut ensimmäisessä Aqaban
  sopimuksessasitoumuksen taistella tarpeen mukaan Profeetan ja hänen seuraajiensa turvallisuuden
  takaamiseksi heidän saavuttuaan Medinaan. Sen sijaan ensimmäistä Aqaban sopimusta nimitettiin
  "naisten sopimukseksi", koska se sisälsi pääasiallisesti naisia koskevia moraalisääntöjä, joota
  naisten tuli noudattaa omaksuttuaan islamin. Taistelusta ei ensimmäisessä Aqaban sopimuksessa ole
  mainintaa.</p>
  
  <p>Pikemminkin kuin välittäjää yathribilaiset kaipasivat Profeettaa, jolla oli jumalallinen
  sanoma ja jonka tulemisesta Yathribissa asuvat Kirjan kansat olivat kertoneet. Erityisesti
  Yathribin juutalaiset odottivat hänen tulemistaan innokkaasti. Toisen Aqaban sopimuksen ehdot
  tekevät selväksi myös Awsien ja Khazrajien johtajien asenteen. Ibn Hisham siteeraa Ibn Ishaqia
  seuraavasti:</p>
  
  <p>Ibn Ishaq sanoi: Sodan sopimus tehtiin, kun Jumala oli antanut lähettiläälleen (R.H.) luvan
  ryhtyä sotaan. Se sisälsi muita ehtoja, kuin ne, jotka Profeetta oli kirjannut ensimmäiseen
  Aqaban sopimukseen. Ensimmäinen sopimus oli naisten sopimus, koska Jumala ei ollut silloin
  antanut lupaa lähettiläälleen (R.H.) ryhtyä sotaan. Kun Jumala antoi luvan siihen ja Jumalan
  lähettiläs (R.H.) sitten teki päätöksen ryhtyä sotaan kaikkia vihollisiaan vastaan (kirj. ihmisiä
  vastaan, olivatpa he sitten punaisia tai mustia) hän asetti ehtoja itsensä suojelemiseksi ja
  ehtoja noille ihmisille Jumalansa tottelemiseksi. Hän teki Paratiisista palkkion tuon liiton
  vaalimisesta ja toteuttamisesta.</p>
  
  <p>Ibn Ishaq sanoi: Minulle on Ubada ibn al-Walid ibn Ubada ibn al-Samit kertonut ja hänelle
  hänen isänsä al-Walid ja hänelle hänen isänsä Ubada ibn al-Samit, joka oli yksi nuqabaista
  (edustajista), että: Jumalan lähettiläs (R.H.) on tehnyt kanssamme sodan liiton. Ubada oli yksi
  kahdestatoista nuqabaasta, jotka olivat tehneet "naisten sopimuksen " ensimmäisessä Aqaban
  sopimuksessa: olemme kuuliaisia Profeetalle vaikeina ja helppoina aikoina (toteutamme kaikki
  hankkeet riippumatta siitä, miellyttävätkö ne meitä vai eivät, jopa omaa hyötyämme vastaan). Emme
  vastusta hallitsijoiden auktoriteettia ja sanomme totuuden missä olemmekin, emme pelkää kenenkään
  arvostelua totellessamme Jumalaa.</p>
  
  <p>Lisää todistusaineistoa siitä, että Aws- ja Khazraj-heimot olivat sitoutuneet taistelemaan
  puolustaakseen Profeettaa ja sorrettuja Mekan muslimeita tuo lausunto, jonka on antanut al-Abbas
  ibn Ubada ibn Nadla al-Ansari, joka oli yksi heidän johtajistaan. Toisen Aqaban sopimuksen
  aikoihin, kun yathribilainen 83 miehen ja naisen delegaatio oli juuri aloittamassa kättelyä
  (tunnus, joka symboloi sopimuksen virallistamista), hän muistutti kaikkia, että he olivat
  antamassa juhlallista lupausta ryhtyä sotaan kaikkia mahdollisia Profeetan vastustajia vastaan,
  "olivatpa he sitten punaisia tai mustia"; ja että jos he epäilivät kykyään noudattaa sopimusta,
  kun heidän henkensä tai omaisuutensa olisi uhattuna, heidän pitäisi jättää se tekemättä.
  Delegaatio oli kuitenkin määrätietoisesti sitoutumassa sekä sopimukseen että sen toteuttamiseen
  hinnalla millä hyvänsä ja suoritti kättelyseremonian loppuun. Heti sen jälkeen he pyysivät
  Profeetalta lupaa hyökätä muslimien päävihollisia Quraysheja vastaan, mutta Profeetta rauhoitti
  heitä sanoen, että hän ei vielä ollut saanut käskyä tai lupaa ryhtyä sotaan.</p>
  
  <p>Käsityksemme mukaan edellä kerrottu tekee tyhjäksi erään johtavan orientalistin luoman
  välittäjäteorian. Sen sijaan että olisi ollut pako tai vetäytyminen hijra ja sen mahdolliseksi
  tehnyt sopimus aloittivat myönteisen ja tehokkaan kauden islamin sanoman levittämisessä ja
  ensimmäisen muslimisivilisaation perustamisessa. Se oli uuden alku varhaisille muslimeille, joita
  kolmentoista vuoden ajan oli kehotettu sietämään kärsivällisesti vihollisten ja sortajien
  mielivaltaa. Hijrasta lähtien muslimeilla oli lupa taistella itsepuolustukseksi. Heillä oli lupa
  ryhtyä sotaan itsensä vapauttamiseksi ja maansa puhdistamiseksi polyteistien
  epäoikeudenmukaisista ja kärsimystä aiheuttavista tavoista. Muutoksen passiivista olotilasta
  aktiiviseksi teki mahdolliseksi yathribilaisten, Aws- ja Khazraj-heimon johtajien, tahto
  taistella Profeetan ja tämän sorrettujen seuraajien puolesta. Ei siis voida mitenkään ehdottaa,
  että yathribilaiset olisivat kutsuneet Profeetan Medinaan, koska tarvitsivat välittäjän
  keskuudessaan vallitsevien ristiriitojen ratkaisemiseksi.</p>
  
  
  <p><span class="c4">Hijran myönteinen merkitys</span></p>
  
  <p>On mielenkiintoista spekuloida, miten viisasta oli pidättää muslimit taistelusta edes
  itsepuolustukseksi koko Mekan aikakauden ajan. Ehkä oli tärkeää, että heidän luonteensa,
  päättäväisyytensä ja sietokykynsä islamin tähden tuli kokeilluksi. Luultavasti olisi ollut
  hyödytöntä taistella ilman tarvittavia edellytyksiä; heillä ei ollut tarpeeksi miehiä eikä
  aseita. Ehkä islam tarvitsi ajan, jona se muotoutui rauhallisesti omilla henkisillä ja
  moraalisilla voimavaroillaan ilman sotilaallista tukea. Olivatpa syyt mitkä tahansa, tilanne
  muuttui ratkaisevasti heti kun muslimit onnistuivat vakiinnuttamaan poliittisen ja sotilaallisen
  asemansa Yathribissa sen väestön enemmistön tuella.</p>
  
  <p>Vasta kun Yathrib oli tehty turvalliseksi tukikohdaksi muslimihallinnolle, muslimisivilisaatio
  saattoi syntyä ja kehittyä. Jos haluamme ymmärtää hijran opetuksen, meidän on tutkittava tarkkaan
  ja tarpeeksi pitkällä tähtäyksellä tapahtumia, jotka tekivät mahdolliseksi ensimmäisen
  muslimiyhteiskunnan muodostumisen Medinaan.</p>
  
  
  <p><span class="c2">Maantieteellinen ehto</span></p>
  
  <p>Islam ei ole vain joukko ihanteita ja oppeja vaan käytännöllinen poliittinen ja lainopillinen
  järjestelmä. Sellaisena se pyrkii toteuttamaan käytännössä yhteiskuntamallin, valtion ja
  sivilisaation. Yhteiskuntaa, valtiota tai sivilisaatiota ei voida muodostaa ilman
  maantieteellistä perustaa. Niin kauan kuin muslimeilla ei ollut turvallista aluetta, jota he
  pystyivät puolustamaan, he eivät saattaneet realistisesti toivoa saavuttavansa ihmisoikeuksia.
  Niin kauan kuin he asuivat ei-islamilaisella maalla, he eivät saattaneet toivoa ihanteidensa
  toteutumista eivätkä edes kunniallista elämää. Niinpä oman maan turvaaminen oli ensimmäinen ehto
  muslimisivilisaation muodostumiselle.</p>
  
  <p>Profeetan on täytynyt ymmärtää jumalallisen ilmoituksen kautta, että olisi ollut hyödytöntä
  uhrata muslimien voimia ja henkiä hedelmättömään aseelliseen taisteluun Mekan olosuhteissa. Jos
  muslimit olisivat ryhtyneet väkivaltaiseen taisteluun Mekan polyteisteja vastaan, he olisivat
  saattaneet tuhoutua ja heidän mukanaan heidän uskontonsa. Passiivinen vastarinta oli paras
  henkiinjäämiskeino, kun pieni joukko rauhaa haluavia aseettomia miehiä sai vastaansa pahan ja
  moraalittoman valtion hallitsemattomat voimat.</p>
  
  <p><span class="c4">Ideologinen ehto</span></p>
  
  <p>Muslimisivilisaatio perustuu islamin periaatteisiin ja sen juuret ovat muslimiyhteisön
  uskonnollisen veljeyden siteissä. Siksi muslimiyhteiskunta on ideologinen ja siihen kuuluminen on
  sitoumus yhteisiin tunteisiin, uskoon ja vakaumukseen sen jäsenten kanssa. Islam korvasi
  jahiliyyan (pakanuuden ajan) verisiteisiin (asabiyya) perustuvan yhteiskuntajärjestelmän.
  Muslimiyhteiskunta on avoin kaikille, jotka haluavat siihen kuulua. Siihen kuuluminen merkitsee
  halukkuutta ja sitoutumista sen sääntöjen noudattamiseen. Islamin avaamat humanitaariset ja
  tasa-arvoa korostavat näkymät ovat vertaansa vailla. Jos mietimme ihmiskuntaa erottavia
  raja-aitoja nykymaailmassa, voimme muslimeina olla kiitollisia islamin kehittyvästä ja
  vapauttavasta luonteesta.</p>
  
  <p>Nykyajan yhteiskunnat perustuvat joko ahtaan nationalistisille tai (teko)isänmaallisille
  tunteille. On jopa yhteiskuntia, jotka perustuvat rotuajatteluun tai joissa muuten vallitsevat
  voimakkaat ennakkoluulot eri kulttuureita kohtaan. Kommunistiset yhteiskunnat perustuvat
  ideologialle, joka kieltää ja aliarvioi suurinta osaa siitä, mikä on tyypillisesti ihmisluontoon
  kuuluvaa ja hylkää kokonaan kaiken hengellisen elämän.</p>
  
  <p>Islamilainen sivilisaatio Yathribissa perustui ainoastaan ideologiselle sitoumukselle -
  sitoumukselle, joka oli yhtä avara ja inhimillinenkin. Ideologinen yhteiskunta ei olisi voinut
  olla olemassa ilman maa-aluetta. Se ei liioin olisi ollut mahdollinen ilman muslimien Medinassa
  nauttimaa poliittista valtaa.</p>
  
  
  <p><span class="c4">Poliittinen ehto</span></p>
  
  <p>Kolmas ehto on poliittisen auktoriteetin olemassaolo. Islam eroaa kaikista muista uskonnoista
  siinä, että se asettaa selvät ehdot hallitsijoille. Siihen sisältyy poliittinen teoria ja laki.
  Ilman sen poliittisen teorian ja lain toteutumista käytännössä islamilainen yhteiskunta ei voi
  kukoitaa ja vaurastua tai säilyttää omia sosiologisia piirteitään, normejaan ja arvojaan.
  Profeetta tiedosti poliittisen vallan merkityksen todellisessa muslimiyhteiskunnassa. Siksi hän
  vaati ja myös sai hyväksytyksi henkilökohtaisen auktoriteettinsa Jumalan lähettiläänä
  Yathribissa. Tämä vaatimus mainittiin yhtenä ehtona toisessa Aqaban sopimuksessa, ja
  yathribilaiset myöntyivät siihen ilmoittamalla aikomuksensa ja vakaan sitoumuksensa olla
  vastustamatta uutta vallanpitäjää. He solmivat tämän juhlallisen liiton ilman toiveita
  "korvauksesta" tai poliittisesta tuesta.</p>
  
  <p>Nämä kolme ehtoa - maantieteellinen, ideologinen ja poliittinen - ovat muslimiyhteiskunnan
  perustamiseksi välttämättömät. Ilman niiden toteutumista muslimin on turha elätellä toiveita
  falahista (hyvästä olosta).</p>
  
  
  <p><span class="c4">Muslimiluonteen kehittäminen</span></p>
  
  <p>Muslimiyhteiskunnan perustaminen ei olisi voinut toteutua ilman kunkin muslimin
  henkilökohtaista panosta. Inhimillinen tekijä oli tuolloin ja on edelleenkin yksi olennaisimmista
  tekijöistä jokaisessa historiallisessa muutoksessa. Siksi on tärkeää, että islamin ihanteisiin
  pyrkiminen ja sitouuminen kehitetään korkeimmalle mahdolliselle tasolleen muslimiluonteessa.
  Voimakkaan muslimipersoonallisuuden rakentaminen on vaativa tehtävä; hänen unelmiensa ja
  arvojensa toteuttaminen on vielä vaativampi, sillä muslimisivilisaation toisessa vaiheessa
  muslimien on kohdattava vastakkaiset voimat. Mutta nuo kaksi tehtävää ovat limittäiset: ihmisen
  sisäinen kamppailu tavallaan jatkuu kamppailussa konkreettisempia ja agressiivisempia ulkoisia
  voimia vastaan. Muslimiluonne joutuu koetukselle, kun sisäinen usko joutuu kohtaamaan ulkoiset
  paineet. Mekan ajan sorto oli tällainen koetus samoin kuin Medinan aktiivisen rakentamisen
  kausikin.</p>
  
  <p>Vallankumouksellinen prosessi on välttämätön, kun halutaan tuoda uusi tietoisuus yksilön
  ajatteluun - tietoisuus, joka auttaa häntä ymmärtämään, että sekä hänen henkilökohtainen
  kunniansa että turvallisuutensa ovat uhattuina, ellei hän onnistu luomaan sellaista yhteiskuntaa
  ja valtiota, jossa hän voi toivoa elävänsä kunniallista elämää turvallisissa oloissa. Hän ei voi
  toivoa voivansa ilmaista ihanteitaan muslimina ja elää niiden mukaan ei-muslimiyhteiskunnassa,
  joka pyrkii rajoittamaan hänen oikeuksiaan.</p>
  
  <p>Mutta uusi tietoisuus muslimina on tarpeen myös henkilökohtaisten vapaiden tai väärien
  ajatusten oikaisemiseksi sekä sellaisten väärien toiveiden karkottamiseksi, että muslimi voisi
  tulla täysin hyväksytyksi ei-muslimiyhteiskunnassa. On tärkeää, että mainitun kaltaiset toiveet
  julistetaan pelkäksi fantasiaksi. Ei-muslimiyhteiskunnat eivät koskaan tule sallimaan todella
  tiedostavan muslimin toteuttaa islamin ihanteita. Hänen elämänasenteensa ja käytöksensä herättää
  väistämättä kielteisiä tunteita ja vihamielisyyttä ihmisissä, jotka ovat ei-muslimiyhteiskunnan
  vakiintuneita asukkaita. Ainoa tapa saavuttaa jonkinlainen nopea rauha tai hyväksyntä on tehdä
  uskossaan kompromisseja tai ryhtyä ulkokultaiseksi ja tulla siten dominoivaa
  ei-muslimiyhteiskuntaa alempiarvoiseksi.</p>
  
  <p>Ainoa tapa välttää edellämainitunlaiset seuraukset on haastaa steriilit yhteiskunnat ja
  kulttuurit, jotka kieltäytyvät kuulemasta islamin jumalallista kutsua. On tärkeää karistaa pois
  väärät paikkaan tai aikaan sidotut identiteetit. Muslimin on osana vallankumousprosessia saatava
  virikkeensä kulloisenkin aineellisen ympäristönsä vaatimuksista. Hänen on pyrittävä
  hedelmällisempään, vastaanottavaisempaan, sympaattisempaan ja avokätisempään ympäristöön. Ehkä
  juuri nämä asiat mielessään useimmat muslimioppineet ovat määritelleet kaikki ei-islamilaiset
  ympäristöt dar al-harbiksi, vastakohdaksi dar al-islamille. Ehkä samasta syystä Koraani määräsi
  Profeetan jättämään suojelun tai yhteiskunnallisten vastuiden ulkopuolelle ne, jotka eivät
  suorittaneet hijraa ja jäivät näin kokematta, miten tärkeää on muslimiyhteiskunnan suojelun
  ansaitseminen vapauttavan mutta uhrauksia vaativan hijran kautta.</p>
  
  <p>Nykyisissä ponnisteluissamme luoda uudelleen muslimisivilisaatio, joka tyydyttäisi toiveemme
  ja toteuttaisi näkemyksemme oikeudenmukaisesta yhteiskunnasta, joka olisi sekä jumalallisesti
  ohjattu että nykyihmisen tilanteen huomioon ottava, meidän on muistettava hijran poliittiset
  vaikutukset. Hijra on elävä historiallinen esimerkki siitä, mikä on mahdollista suurtenkin
  vastoinkäymisten kohdatessa ja siitä, mikä on toivottavaa sekä yksittäiselle muslimille että
  muslimivaltiolle.</p>
  
  
  <p><span class="c4">Henkilöhakemisto</span></p>
  
  <p>Abbad ibn Bashir</p>
  <p>al-Abbas ibn Ubada ibn Nadla</p>
  <p>al-Abbas ibn Ubada ibn Nadla al-Ansari</p>
  <p>Abd al-Rahman ibn Awf</p>
  <p>Abd Shams</p>
  <p>Abdullah ibn Abbas</p>
  <p>Abdullah ibn Abd al-Rahman</p>
  <p>Abdullah ibn Abdullah ibn Ubayy</p>
  <p>aBdullah ibn Abu Bakr</p>
  <p>Abdullah ibn Arqat</p>
  <p>Abdullah ibn Jahsh</p>
  <p>Abdullah ibn Mas'ud</p>
  <p>Abdullah ibn Rawaha</p>
  <p>Abdullah ibn Salam</p>
  <p>Abdullah ibn Ubayy ibn Salul</p>
  <p>Abdullah ibn Sayd</p>
  <p>Abdullah ibn al-Zubayr</p>
  <p>Abu Ahmad</p>
  <p>Abu Amir ibn Abd Amir al-Sayfi</p>
  <p>Abu al-As ibn Al Rabi</p>
  <p>Abu Ayyub al-Ansari</p>
  <p>Abu Bakr</p>
  <p>Abu Hanifa</p>
  <p>Abu Hudhayfa ibn Utba</p>
  <p>Abu Hudhayfa ibn al-Yaman</p>
  <p>Abu Husayn</p>
  <p>Abu Jahl</p>
  <p>Abu Lahab</p>
  <p>Abu Lubaba</p>
  <p>Abu Quhafa</p>
  <p>Abu Qays, Sarma ibn Anas</p>
  <p>Abu Rafi</p>
  <p>Abu Ruwaha, Abdullah ibn Abd al-Rahman</p>
  <p>Abu Salama al-Makhzumi</p>
  <p>Abu Sufyan</p>
  <p>Abu Sualyman al-Dimashqi</p>
  <p>Abu Sulayt Usayra ibn Abu Kharija</p>
  <p>Abu Talib</p>
  <p>Abu Ubayda ibn al-Jarrah</p>
  <p>Abessinia</p>
  <p>Ahl al-Suffa</p>
  <p>Ahmad ibn Hanbal</p>
  <p>Aisha bint Abu Bakr</p>
  <p>Ali inb Abu Talib</p>
  <p>Ali, Yusuf</p>
  <p>Amir ibn Fuhayra</p>
  <p>Amir ibn Rabia</p>
  <p>Ammar ibn Yasir</p>
  <p>Amr ibn Mihsin</p>
  <p>Amr ibn Qays</p>
  <p>al-Araf</p>
  <p>Arbad ibn Humayyira</p>
  <p>Asaad ibn Zurara</p>
  <p>Aslam</p>
  <p>Asmaa bint Abu Bakr</p>
  <p>Aws</p>
  <p>Aws ibn al-Qayzi</p>
  <p>Aws ibn Thabit</p>
  <p>Ayyash ibn Abu Rabia al-Makhzumi</p>
  <p>Ayyash ibn al-As al-Sahmi</p>
  
  <p>Badr</p>
  <p>Banu Adi ibn Kaab</p>
  <p>Banu Adi ibn al-Najjar</p>
  <p>Banu Asad ibn Khuzayma</p>
  <p>Banu Awf</p>
  <p>Banu Bayada</p>
  <p>Banu al-Harith</p>
  <p>Banu Malik</p>
  <p>Banu Mudlaj</p>
  <p>Banu al-Mustalaq</p>
  <p>Banu al-Najjar</p>
  <p>Banu Qaynuqaa</p>
  <p>Banu Saida</p>
  <p>Banu Salim</p>
  <p>Baraka (Umm Ayman)</p>
  <p>Basra</p>
  <p>Bilal ibn Rabah</p>
  <p>al-Bukayr</p>
  <p>al-Bukhari</p>
  
  <p>al-Dahhak ibn Khalifa</p>
  <p>Dar alNadwa</p>
  <p>Dhat al-Tawa</p>
  
  <p>Egypti</p>
  
  <p>Faria bint Abu Sufyan</p>
  <p>Farwa ibn Amr</p>
  <p>Fatima bint Muhammad</p>
  <p>Faysal</p>
  <p>Ghanm ibn Dudan</p>
  
  <p>Habbar ibn al-Aswad</p>
  <p>al-Hafiz</p>
  <p>Hamna bint Abdullah ibn Jahsh</p>
  <p>Hamza</p>
  <p>Hamza ibn Haritha</p>
  <p>al-Harith</p>
  <p>al-Harith ibn Amir</p>
  <p>al-Harith ibn Suwayd ibn al-Samit</p>
  <p>Hasimiitit</p>
  <p>Hind bint Utba ibn Rabia</p>
  <p>Hisham ibn al-As al-Sahmi</p>
  
  <p>Ibn Abbas</p>
  <p>Ibn al-Arabi</p>
  <p>Ibn Hisham, Abu Muhammad Abd al-Malik</p>
  <p>Ibn Kathir</p>
  <p>Ibn Saad</p>
  <p>Ibn Taymiya</p>
  <p>Ibn Umm Maktum</p>
  <p>Irak</p>
  <p>Itban ibn Malik</p>
  
  <p>Jaafar ibn Abu Talib</p>
  <p>Jariya ibn Amir ibn al-Attaf</p>
  <p>Jemen</p>
  <p>Jerusalem</p>
  <p>al-Jidd ibn Qays</p>
  <p>Julas ibn Suwayd ibn al-Samit</p>
  
  <p>Kaab ibn Malik</p>
  <p>Khadija</p>
  <p>Khalid ibn al-Walid</p>
  <p>Kharija ibn Zayd</p>
  <p>al-Kharrar</p>
  <p>Khazraj</p>
  <p>Khidham ibn Kalid</p>
  <p>Khuzaa'a</p>
  <p>Kinana ibn al-Rabi</p>
  <p>Kulthum ibn al-Hidm</p>
  
  <p>Layla bint Hathma</p>
  <p>Liqfa</p>
  
  <p>Madlija</p>
  <p>Makhzum</p>
  <p>Malik ibn Amr</p>
  <p>Malik ibn al-Dukhshum</p>
  <p>Maan ibn Udayy</p>
  <p>Masaab ibn Umayr</p>
  <p>Mirbi ibn al-Qayzi</p>
  <p>Muadh ibn Jabal</p>
  <p>Muawiya ibn Abu Sufyan</p>
  <p>Muammad ibn Abdullah</p>
  <p>Muhammad ibn Ishaq al-Matlabi</p>
  <p>Muhriz ibn Nadla</p>
  <p>Mukhashshin ibn Humayyar</p>
  <p>munafiqit</p>
  <p>Munqidh ibn Nubata</p>
  <p>Muslim</p>
  <p>Mutim ibn Uday</p>
  <p>Muttalibit</p>
  <p>Muattib ibn Qushayr</p>
  
  <p>Nabtal ibn al-Harith</p>
  <p>Numan ibn Abi Awfa ibn Amr</p>
  
  <p>Qays ibn Amr ibn Sahl</p>
  <p>Qays ibn Jabir</p>
  <p>Qubaa</p>
  <p>Qudayda</p>
  <p>al-Qurtubi</p>
  <p>Qusayy ibn Kilab</p>
  
  <p>Rabia ibn Aktham</p>
  <p>Rafaa'a ibn Zayd ibn al-Tabut</p>
  <p>Rafi ibn Wadia</p>
  <p>Ranuna</p>
  <p>Rim</p>
  <p>Ruqayya bint Muhammad</p>
  
  <p>Saad ibn Abu Waqqas</p>
  <p>Saad ibn Hunayf</p>
  <p>Saad ibn Khaythama</p>
  <p>Saad ibn muadh</p>
  <p>Saad ibn al-Rabi</p>
  <p>Saad ibn Ubada</p>
  <p>al-Safraini</p>
  <p>Safwan ibn Amr</p>
  <p>Sahl ibn Hunayf</p>
  <p>Said ibn Ruqaysh</p>
  <p>KSair ibn Zayd</p>
  <p>Sakhbara inb Ubayda</p>
  <p>Salama ibn Salama</p>
  <p>Salit ibn Qays</p>
  <p>Salman</p>
  <p>Sarma ibn Anas, Abu Qays</p>
  <p>Sawda</p>
  <p>Shujaa ibn Wahb</p>
  <p>Siffin</p>
  <p>Suhayb al-Rumi</p>
  <p>al-Suhayli</p>
  <p>Sumayya</p>
  <p>al-Sunh</p>
  <p>Suraqa</p>
  <p>Suwayd ibn al-Harith</p>
  <p>al-Suwaylim</p>
  <p>Syyria</p>
  
  <p>Tabuk</p>
  <p>Taif</p>
  <p>Talha ibn Ubayd Allah</p>
  <p>Tammam ibn Ubayda</p>
  <p>Thaalaba ibn Hatib</p>
  <p>Thanniyya al-Ghair</p>
  <p>Thanniyya alMarrah</p>
  <p>Thaqf ibn Amr</p>
  
  <p>Ubada ibn al-Walid ibn Ubada ibn al-Samit</p>
  <p>Ubayy ibn Kaab</p>
  <p>Uhud</p>
  <p>Ukkasha ibn Mihsin</p>
  <p>Umar ibn al-Khattab</p>
  <p>Umara ibn Hazm</p>
  <p>Umayma</p>
  <p>Umayr ibn Saad</p>
  <p>Umm Ayman (Baraka)</p>
  <p>Umma Habiba</p>
  <p>Umm Kulthum</p>
  <p>Umm Maabad ibn Kaab</p>
  <p>umm Ruman</p>
  <p>Uqba ibn Wahb</p>
  <p>Urwa ibn al-Zubayr</p>
  <p>Usama ibn Zayd</p>
  <p>Usayd ibn Hudayr</p>
  <p>Usfan</p>
  <p>Uthba ibn Rabia</p>
  <p>Uthman ibn Affan</p>
  <p>Uthman ibn Awfa</p>
  <p>Uthman ibn Talha</p>
  <p>Wadia ibn Thabit</p>
  <p>Walid ibn Mughira</p>
  <p>al-Walid ibn al-Walid ibn alMughira</p>
  
  <p>Yajaj</p>
  <p>Yasir</p>
  <p>Yathrib</p>
  <p>Yazid ibn Ruqaysh</p>
  
  <p>al-Zamakhshari</p>
  <p>Zayd ibn Arqam Zayd ibn Haritha</p>
  <p>Zayd ibn al-Lusayt</p>
  <p>Zaynab bint Jahsh</p>
  <p>Zaynab bint Muhammad</p>
  <p>Zi Awan</p>
  <p>Ziyad ibn Labid</p>
  <p>Zubayr ibn al-Awwam</p>
  <p>al-Zubayr ibn Ubayd</p>
  
  <p>Zakaria Bashier on syntynyt Sudanissa ja opiskellut Khartoumin yliopistossa Sudanissa,
  Durhamin yliopistossa Englannissa ja Pittsburghin yliopistossa Yhdysvalloissa. Hän on toiminut
  Jeddan Kuningas Abdul Azizin yliopistossa islamin tutkimuksen avustavana professorina sekä
  Islamic Foundation -säätiössä vanhempana tutkijana. Hän toimi luennoitsijana Khartoumin
  yliopiston filosofian laitoksella vuoteen 1980, jolloin hänet kutsuttiin jälleen Jeddaan Kuningas
  Abdul Azizin yliopistoon opettamaan islamin tutkimusta. Hän on julkaissut teokset Islamilainen
  tie yhteiskunnalliseen muutokseen (arabiaksi), Jedda 1977, The Meccan Crucible, Lontoo 1978 ja
  Muslim Women in the Midst of Change, Islamic Foundation 1980.</p>
  <p>ibn al-Jarrah</p>
  <p>Abessinia</p>
  <p>Ahl al-Suffa</p>
  <p>Ahmad ibn Hanbal</p>
  <p>Aisha bint Abu Bakr</p>
  <p>Ali inb Abu Talib</p>
  <p>Ali, Yusuf</p>
  <p>Amir</p>

  </div><!-- /.Section1 -->
  </div><!-- /.container -->

</body>
</html>
